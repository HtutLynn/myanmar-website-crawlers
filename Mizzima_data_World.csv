တောင်ကိုရီးယားအတွက် သူလျှိုလုပ်ပေးခဲ့သည်ဟု မြောက်ကိုရီးယားတွင် အဖမ်းခံထားရသော တောင်ကိုရီးယားနိုင်ငံသားနှစ်ဦး ပြောကြား
အေအက်ဖ်ပီ (ဆိုးလ်)။ ။ တောင်ကိုရီးယားအတွက် သူလျှိုလုပ်ပေးခဲ့သည်ဟု မြောက်ကိုရီးယားတွင် အဖမ်းခံထားရပြီး တရားခွင်ကို စောင့်နေသော တောင်ကိုရီးယား နိြင်ငံသား နှစ်ဦးက ပြောကြားလိုက်သည်။ ၎င်းတို့က မြောက်ကိုရီးယား အစောင့်အရှောက်အောက်တွင် စီအင်န်အင်န်နှင့် ပြုလုပ်သော အင်တာဗျူးနှင့် ဝန်ခံပြောကြားလိုက်ခြင်း ဖြစ်သည်။
မေ ၃ ရက်က ပြုံယမ်းဟိုတယ် တစ်ခုတွင် အခန်းသီးခြားစီခွဲ၍ တွေ့ဆုံမေးမြန်းခဲ့ရသော တောင်ကိုရီးယား နှစ်ဦး၏ ပြောကြားချက်များကို လွတ်လပ်စွာအတည် မပြုနိုင်ကြောင်း စီအင်န်အင်န်ကဆိုသည်။ ကင်ကွတ်ဂီနှင့် ချိုချွန်ဂီလ်တို့က ၎င်းတို့မှာ မည်သို့ပြောမည်ဆိုသည်နှင့် ပတ်သက်၍ အကျပ်ကိုင်ခံရခြင်းမရှိ ဟုပြော ကြားခဲ့သော်လည်း ၎င်းတို့၏ ပြောကြားချက်များမှာ ထူးထူး တူညီနေသည်ဟု စီအင်န်အင်န်က ဖော်ပြခဲ့သည်။
ယခင်ကလည်းမြောက်ကိုရီးယားတွင် ဖမ်းဆီးခံရသော နိုင်ငံခြားသားများသည် အမှားအယွင်းလုပ်ကြောင်း ဝန်ခံလေ့ရှိသော်လည်း လွှတ်ပေး၍ အိမ်ပြန်ရောက် သည်နှင့် ၎င်းတို့၏ ဝန်ခံချက်များကို ရုပ်သိမ်းလေ့ရှိသည်။ ကင်နှင့် ချိုတို့ကို မတ်လက ဖမ်းဆီးခဲ့ပြီး ၎င်းတို့သည် တရုတ်နယ်စပ်မြို့ တန်းတောင်ရှိ အခြေစိုက် စခန်း တစ်ခုမှနေ၍ လှုပ်ရှားနေသော ကြောက်မက်ဖွယ် အကြမ်းဖက်သမားများ ဖြစ်သည်ဟု မြောက်ကိုရီးယားက ထုတ်ပြန်ခဲ့သည်။
ဖမ်းမိထားသော တောင်ကိုရီးယားနှစ်ဦးသည် အမေရိကန် ထောက်လှမ်းရေးနှင့် တောင်ကိုရီးယား အမျိုးသား ထောက်လှမ်းရေး NIS တို့ စီစဉ်သော မြောက်ကိုရီးယားအပေါ် ဆင်နွှဲသော အမည်ဖျက်စစ်ဆင်ရေးကို ဆောင်ရွက်နေသူများဖြစ်သည်ဟု စွပ်စွဲခံထားရသည်။ တောင်ကိုရီးယား ထောက်လှမ်းရေးအတွက် အဆိုပါ အမျိုးသားနှစ်ဦးက အလုပ်လုပ်ပေးနေသည်ဆိုသည့် စွဲချက်မှာ လုံးဝ အခြေအမြစ်မရှိကြောင်း NIS က ပြောကြားခဲ့သည်။
တရုတ်နိုင်ငံ မြောက်ပိုင်းတွင် စီးပွားရေးလုပ်ငန်းရှင် တစ်ဦးအဖြစ် အလုပ်လုပ်နေစဉ် မြောက်ကိုရီးယားမှ သတင်းအချက်အလက် စုဆောင်းရန် NIS က ၎င်း အား ချဉ်းကပ်ခဲ့သည်ဟု အသက် ၅၆ နှစ်အရွယ် ချိုက စီအင်န်အင်န်နှင့် အင်တာဗျူးတွင် ပြောကြားခဲ့သည်။
အဖမ်းမခံရမီအထိ တောင်ကိုရီးယားအတွက် သုံးနှစ်ကြာ သူလျှိုလုပ်ပေးခဲ့သည်ဟု ၎င်းက ပြောကြားခဲ့သည်။ အသက် ၆၁ နှစ်အရွယ်ရှိ ကင်ကလည်း၎င်းသည် NIS ၏ လူသစ်စုဆောင်းခံရသူ သာသနာပြု တစ်ဦးဖြစ်ပြီး သတင်းအချက်အလက်နှင့် မြောက်ကိုရီးယား ငွေစက္ကူသစ်များ စုဆောင်းပေးခြင်း အတွက် ငွေရရှိ သည်ဟု ပြောကြားခဲ့သည်။
၎င်းတို့နှစ်ဦး အပေါ်စွပ်စွဲချက်များအရ ကြီးလေးသော ထောင်ဒဏ်နှင့် ရင်ဆိုင်ရနိုင်သည်။ လွန်ခဲ့သည့်နှစ်ကလည်း တောင်ကိုရီးယား သာသနာပြု တစ်ဦး သူလျှိုလုပ်မှုနှင့် တရားမဝင် ဘုရားရှိခိုးကျောင်း တည်ဆောက်မှုဖြင့် တရားခွင်စစ်ဆေးပြီးနောက် အလုပ်ကြမ်းနှင့် ထောင်တစ်သက် ချမှတ်ခံခဲ့ရသည်။
ကိုအာရ်ကျမ်းကို မီးရှို့သည်ဟုဆိုကာ မိန်းကလေး တစ်ဦးအား လူအုပ်လိုက်က သတ်ဖြတ်မှုတွင် လေးဦးကို သေဒဏ်ပေး
(ကဘူးလ်)။ ။ အာဖဂန်နစ္စတန်နိုင်ငံတွင် ကိုအာရ်ကျမ်းကို မီးရှို့သည်ဟု မှားယွင်းစွပ်စွဲကာ အမျိုးသမီး တစ်ဦးအား လူအုပ်စုလိုက် ဝိုင်းဝန်း သတ်ဖြတ်မှုတွင် လေးဦးကို သေဒဏ် ပြစ်ဒဏ်ချမှတ်လိုက်သည်။
အသက် ၂၈ နှစ်ရှိ ဖာခန်ဒါသည် ကိုအာရ်ကျမ်းကို မီးရှို့သည်ဟု စွပ်စွဲခံခဲ့ရခြင်း ဖြစ်သော်လည်း မျက်မြင်များက သူက ထိုသို့မလုပ်ခဲ့ကြောင်း ပြောဆိုကြသည်။
ယင်းသို့ ဖာခန်ဒါအား သတ်ဖြတ်မှုတွင် အခြားလူရှစ်ဦးကိုလည်း ထောင်ဒဏ် ၁၆ နှစ်ချမှတ်ခဲ့ပြီး အခြား ၁၈ ဦးက အပြစ်မရှိကြောင်း ဆုံးဖြတ်ခဲ့သည်။
ဖာခန်ဒါအား လူအုပ်လိုက် ဝိုင်းဝန်းသတ်ဖြတ်မှု ဖြစ်ခဲ့ပြီးနောက်ပိုင်းတွင် နိုင်ငံတွင်း အမျိုးသမီးများအား နိုင်ထက်ပြုကျင့်နှိပ်စက်မှုများအပေါ် ဆန့်ကျင်သည့် ဆန္ဒပြမှုများ အနှံ့အပြားဖြစ်ပွားခဲ့သည်။
အားပြင်းလေဆင်နှာမောင်း ဂျာမနီတိုက်ခတ်သဖြင့် ပျက်စီးမှုများဖြစ်ကာ လူတစ်ဦးသေဆုံး
(ဘာလင်)။ ။ ဂျာမနီနိုင်ငံမြောက်ပိုင်းတွင် ဖျက်ဆီးမှုအားပြင်းသည့် မုန်တိုင်းများကဲ့သို့ လေဆင်နှာမောင်း တိုက်ခတ်ရာ ဆိုးဆိုးဝါးဝါး ပျက်စီးမှုများဖြစ်ပေါ်ပြီး လူတစ်ဦးလည်း သေဆုံးခဲ့သည်။
ဘတ်ဇောမြို့တွင် လေဆင်နှင်မောင်း ဝင်မွှေသွားခြင်းဖြစ်ရာ ယင်းလေဆင်နှာမောင်းက ကားများကို ပေ ၂၃၀ အမြင့်ထိ ဆွဲယူလွှဲပစ်ပြီး အဆောက်အအုံများလည်း ပျက်စီးခဲ့ရသည်။
ဟမ်ဘတ်မြို့တွင် ကားတွင်းရှိနေသည့် စုံတွဲတစ်တွဲ အပျက်အစီများ ကားနှင့်တိုက်မိရာမှ အသက် ၂၆ နှစ်ရှိ အမျိုးသားဖြစ်သူ သေဆုံးကာ အဖော်ဖြစ်သည့် ကိုယ်ဝန်သည် အမျိုးသမီးလည်း ထိခိုက်ဒဏ်ရာရှိခဲ့သည်။
သစ်ပင်များ လဲပြိုပိတ်ဆို့နေခြင်းကြောင့် ဟမ်ဘတ်နှင့် လူးဘတ်မြို့များသို့ အသွားအပြန် ရထားလိုင်းများလည်း ပိတ်ဆို့သွားခဲ့သည်။
နှစ်ပေါင်း ၅၀ ကျော်အတွင်း ပထမဆုံးအကြိမ်အဖြစ် ကျူးဘားသို့ ဖယ်ရီခရီးစဉ်များ အမေရိကန်စတင်ခွင့်ပြု
By မဇ္ဈိမ 
အေအက်ဖ်ပီ (ဝါရှင်တန်)။ ။ နှစ်ပေါင်း ၅၀ ကျော်အတွင်း ပထမဆုံးအကြိမ်အဖြစ် ကျူးဘားသို့ ကူးသန်းရောင်းဝယ်ရေးဆိုင်ရာ ဖယ်ရီဝန်ဆောင်မှု လုပ်ငန်းများကို အမေရိကန်က မေ ၅ တွင် ခွင့်ပြုလိုက်ပြီဖြစ်ရာ နှစ်နိုင်ငံကြား ဆက်ဆံရေးတိုးတက်ရေးအတွက် နောက်ထပ်ကြီးမားသည့် ခြေလှမ်းကြီးတစ်ခုဖြစ်သည်။
ယင်းသို့ခွင့်ပြုမှုကို သမိုင်းဝင်ဖြစ်ရပ်ကြီး တစ်ခုအဖြစ် ဖယ်ရီသင်္ဘော လုပ်ငန်းရှင်များက ကြိုဆိုခဲ့သည်။ ဆယ်စုနှစ် များစွာကြာ ပိတ်ဆို့ထားမှုကို အမေရိကန် ဘဏ္ဍာရေး ဝန်ကြီးဋ္ဌာနက ရုပ်သိမ်းခဲ့ပြီး ကျူးဘားကျွန်းသို့ သင်္ဘောပို့ဆောင်ရေး လုပ်ငန်းများ စတင်လုပ်ကိုင်ရန် လိုင်စင်များ ရရှိထားပြီဟု အနည်းဆုံး ဖလော်ရီဒါ ကုမ္ပဏီလေးခုက ပြောကြားခဲ့သည်။
ယင်းခွင့်ပြုချက်က ယခုအချိန်အထိ ခွင့်ပြုချက်ရထားသော စင်းလုံးငှား လေယာဉ်ဝန်ဆောင်မှုနောက် ထပ်တိုးရရှိသော ခွင့်ပြုချက်ဖြစ်ပြီး ကျူးဘားအမေရိကန် များ ၎င်းတို့၏ မိသားစုများထံသို့ သွားရောက်လည်ပတ်နိုင်ရန် ရည်ရွယ်သည်။
ဖယ်ရီသင်္ဘောများကို အမေရိကန်နိုင်ငံ၊ ဖလော်ရီဒါပြည်နယ်၏ တောင်ဘက်စွန်းမှ ကီလိုမီတာ ၁၅၀ သာကွာဝေးသော လူဦးရေ ၁၁ သန်းရှိ ကွန်မြူနစ် ကျွန်းနိုင်ငံသို့ ကုန်များတင်၍ သွားခွင့်ပြုမည်ဖြစ်သည်။
""" ဒီကနေ့ ဖြစ်ရပ်ကတော့ ရှေ့ကိုလှမ်းလိုက်တဲ့ ခြေလှမ်းကြီးပါပဲ"" ဟု မီယာမီအခြေစိုက် သင်္ဘောပို့ဆောင်ရေးကုမ္ပဏီ United Americas Shipping Services ၏ ဥက္ကဋ္ဌ ဂျိုးဆက်ဟင်ဆန်က အေအက်ဖ်ပီသို့ ပြောကြားခဲ့သည်။"
"""ဒါက သမိုင်းဝင် ဖြစ်ရပ်ကြီးပါ။ သမ္မတဘားရက်အိုဘားမားကြောင့်ပါ။ ကျွန်တော်တို့သူ့ကို သိပ်ကျေးဇူးတင်ပါတယ်။ သူ့ရဲ့ ဦးဆောင်မှုအတွက်ပါ "" ဟု ခွင့်ပြုချက် လိုင်စင်ရထားသော ဖလော်ရီဒါမှ သင်္ဘောကုမ္ပဏီ Havana Ferry Partners of Fort Lauderdale က ၎င်း၏ ဖေ့စ်ဘွတ်တွင် ရေးသားခဲ့သည်။"
ပြင်သစ်က ဆီးရီးယား စစ်သွေးကြွများကို လက်နက်မျိုးစုံ ထောက်ပ့ံခဲ့ကြောင်း သမ္မတအော်လန်း ဝန်ခံထား
By မဇ္ဈိမ 
(ပါရီ)။ ။ ပြင်သစ်သမ္မတ ဖရန့်ဆွာအော်လန်းက ဆီးရီးယားရှိ နိုင်ငံခြားကျောထောက်နောက်ခံ စစ်သွေးကြွအဖွဲ့များသို့ လက်နက်မျိုးစုံကို ပေးပို့ခဲ့ကြောင်း စာအုပ်သစ်တွင် ထုတ်ဖော်ဝန်ခံထားသည်။
"""ဒီလက်နက်တွေက မှန်ကန်တဲ့ လက်တွေဆီ ရောက်ရှိလိမ့်မယ်လို့ ကျွန်တော်တို့ ကျိန်းသေထင်ပါတယ်” ဟု ပြီးခဲ့သည့်နှစ် မေလက စာရေးဆရာ ပါနွန်နှင့် အင်တာဗျူးရာတွင် ဝန်ခံခဲ့ခြင်း ဖြစ်သည်။"
"ယင်းအင်တာဗျူးစာအုပ် ""ပြင်သစ်ဒီပလိုမေစီ စြင်္ကလမ်းမများ” က ယခုလအတွင်း ပြင်သစ်နိုင်ငံတွင် ဖြန့်ချိသည်။"
အမြောက်များ၊ စက်သေနတ်များ၊ ဒုံးပစ် လောင်ချာများနှင့် တင့်ကားဖျက် ဒုံးကျည်များကို ၂၀၁၂ ခုနှစ်က  ဆီးရီးယားသမ္မတ အာဆတ်နှင့် တိုက်ခိုက်နေသည့် စစ်သွေးကြွများထံ ပေးပို့ခဲ့ခြင်းဖြစ်ကြောင်း အော်လန်းက ပြောထားသည်။
အိုင်အက်စ်နှင့် တိုက်ခိုက်နေသည့် စစ်လက်နက်ကိုင် ထောင်ပေါင်းများစွာကို အမေရိကန်က စတင်လေ့ကျင့်ပေးနေ
By မဇ္ဈိမ 
(ဝါရှင်တန်)။ ။ ဆီးရီးယားတွင် အိုင်အက်စ်တို့ကို ဆန့်ကျင်တိုက်ခိုက်နေသည့် စစ်လက်နက်ကိုင် ထောင်ပေါင်းများစွာကို လေ့ကျင့်သင်တန်းပေးမှုများ စတင်နေပြီဖြစ်ကြောင်း အမေရိကန် စစ်တပ်က ပြောသည်။
လက်နက်ကိုင်တပ်သား ၃၀၀၀ ကို စစ်သင်တန်းပေးရန် တူရကီနှင့် ဂျော်ဒန်တို့တွင်လည်း အမေရိကန် စစ်သင်တန်းလေ့ကျင့်ပေးသည့် တပ်ဖွဲ့အင်အား ၄၀၀ ရှိကြောင်း အမေရိကန် ကာကွယ်ရေး တာဝန်ရှိသူများက ပြောသည်။
လေ့ကျင့်ရေး နိုင်ငံတပ်ဖွဲ့ဝင်များ ကျောထောက်နောက်ခံပြုထားသည့် ယင်းလက်နက်ကိုင်များမှ တစ်ချို့က ဆီးရီးယား သမ္မတ အာဆတ်အစိုးရကိုလည်း ဆန့်ကျင်တိုက်ခိုက်သွားဖို့ ရှိနေကြောင်း ယင်းတာဝန်ရှိသူများက ဆိုသည်။
အဆိုပါ စစ်လက်နက်ကိုင်များကို လက်နက်များ၊ ထရပ်ကားများ၊ ဆက်သွယ်ရေး ရေဒီယိုများကိုလည်း အမေရိကန်က ထောက်ပံ့ပေးသွားမည် ဖြစ်သည်။
ရုရှ အာကာသယာဉ် လွှတ်တင်ပြီး စက်ချွတ်ယွင်း၍ ကမ႓ာသို့ ပြန်ပျက်ကျလာနေ
(မော်စကို)။ ။ ရုရှနိုင်ငံက ပြီးခဲ့သည့် သီတင်းပတ်က လွှတ်တင်ခဲ့သည့် Progress M-27M အာကာသယာဉ်သည် ထိန်းချုပ်မှုမဲ့သွားပြီး ကမ္ဘာမြေပေါ်သို့ သောကြာနေ့တွင် ပျက်ကျလောင်ကျွမ်းမည်ဖြစ်ကြောင်း သိပ္ပံပညာရှင်များက ပြောသည်။
လိုအပ်ပစ္စည်းပစ္စယများ သုံးတန် တင်ဆောင်သွားသည့် ယင်းအာကာသယဉ်သည် ကမ္ဘာလေထုအတွင်း ဝင်ရောက်ချိန်တွင် တစ်စစီဖြစ်သွားမည် ဖြစ်သည်။
လောင်ကျွမ်းပျက်စီး အပိုင်းအစများက ပင်လယ်ထဲသို့သာ ပျက်ကျမည်ဖြစ်ပြီး မြေသို့ ကျလာဖွယ် မရှိဟုလည်း သိရသည်။
နိုင်ငံတကာ အာကာသစခန်းတွင် အမှုထမ်းနေသည့် အာကာသယဉ်မှူး ခြောက်ဦးအတွက် အစားအစာ၊ ရေ၊ အောက်ဆီဂျင်နှင့် အဝတ်အစားများ ပေးပို့ခဲ့သည့် ယင်းအာကာသယာဉ်သည် ကမ္ဘာမှ အထက် မိုင် ၂၅၀ အထိ ရောက်ရှိခဲ့သည်။
သောင်းကျန်းသူများကို အနိုင်ယူမည့် လက်နက်သစ် တစ်ခုအဖြစ် ဒီအင်အေစုဆောင်းမှု ထိုင်းပြုလုပ်နေ
ရိုက်တာ (ယာလာ)။ ။ ထိုင်းစစ်အစိုးရသည် တောင်ပိုင်းတွင် ဆယ်စုနှစ် တစ်နှစ်ကျော်ကြာဖြစ်ပေါ်နေသည့် သောင်းကျန်းမှုကို ထိန်းချုပ်ရန် မဟာဗျူဟာသစ် တစ်ခုကို မိတ်ဆက်လိုက်ပြီ ဖြစ်သည်။ ယင်းမှာ ဒီအင်အေစုဆောင်းခြင်း ဖြစ်သည်။
ထိုင်းအစိုးရသည် စီးပွားရေးကိုင်တွယ်မှု မှားယွင်းခြင်းနှင့် ဒီမိုကရေစီကို အားနည်းစေအောင် ပြုလုပ်သည့်အတွက် ပြင်းပြင်းထန်ထန် ဝေဖန်ခံနေရသော်လည်း မတည်ငြိမ်သော ဒေသတစ်ဝန်း မွတ်စလင်မလေး သူပုန်များ၏ တိုက်ခိုက်မှုမှာ ၅၀ ရာခိုင်နှုန်းကျော် အထိလျော့ကျသွားကြောင်း လွန်ခဲ့သည့် တစ်နှစ်ကျော်က အာဏာသိမ်းယူခဲ့သည့် ထိပ်တန်းဗိုလ်ချုပ်ကြီးက ပြောကြားခဲ့သည်။
"ယခုအခါ လူ ၄၀,၀၀၀ ၏ ဒီအင်အေနမူနာများကို စုဆောင်းထားရှိနိုင်ပြီး ဖမ်းဆီးတရားစွဲဆိုမှုများကို ပိုမိုလွယ်ကူစွာ ပြုလုပ်လာနိုင်ကြောင်း မလေးရှားနှင့် နယ်နိမိတ်ချင်းထိစပ်နေသော တောင်ပိုင်းပြည်နယ်များအတွက် တာဝန်ပေးထားသော ရဲချုပ်က ရိုက်တာသို့ ပြောကြားခဲ့သည်။"
"တောင်ပိုင်းတွင် ထိုင်းတို့၏ အုပ်ချုပ်မှုကို တော်လှန်မှုမှာ ၂၀၀၄ ခုနှစ်တွင်ပေါ်ပေါက်ခဲ့ပြီး ထိုစဉ်ကတည်းက ယခုအချိန်ထိ လူ ၆,၅၀၀ ကျော်မှာ ပစ်ခတ်မှု၊ ဗုံးခွဲမှုအပါအဝင် အကြမ်းဖက်မှုကြောင့် သေဆုံးခဲ့ပြီ ဖြစ်သည်။ သေဆုံးသူအများစုမှာလည်း အရပ်သားများသာ ဖြစ်သည်။ ထိုင်းအစိုးရ အဆက်ဆက်မှာ ခွဲထွက်ရေးပြသနာကို မဖြေရှင်းနိုင်ခဲ့ပေ။"
ယခုနှစ်တွင် လုံခြုံရေးနှင့် ဆက်နွယ်တရားစွဲဆိုမှုများမှာ ၂၀၁၄ ခုနှစ်ကထက် ပိုများဖွယ်ရှိနေပြီး ယင်းသို့ဖြစ်ရခြင်းမှာ တစ်စိတ်တစ်ပိုင်းအားဖြင့် ဒီအင်အေ အထောက်အထားကို မိုပိုအသုံးပြုခြင်းကြောင့် ဖြစ်ကြောင်း ပတ္တာနီပြည်နယ်မှ မွတ်စလင်ရှေ့နေစင်တာက ပြောကြားခဲ့သည်။
လွန်ခဲ့သည့်နှစ်က အဆိုပါပြည်နယ်တွင် လူ ၃၇ ဦးကို တရားစွဲဆိုခဲ့ပြီး ယခုနှစ် ပထမလေးလမှာပင် လူ ၂၂ ဦးကို တရားစွဲဆိုထားပြီး ဖြစ်သည်။
အကြမ်းဖက်မှုတွင် သေဆုံးသူများအတွက် စစ်တပ်က ဒီအင်အေ စုဆောင်းမှုကို အသိအမှတ်ပြုနေသော်လည်း ဒီအင်အေ အဓမ္မစုဆောင်းမှုက မွတ်စလင်အများစုရှိသော ပတ္တာနီ၊ ယာလာနှင့် နာရာသီဝပ်ပြည်နယ်များရှိ ဒေသခံများကို နောက်ထပ် စိမ်းကားသွားစေနိုင်သည်ဟု ရှေ့နေများနှင့် လှုပ်ရှားတက်ကြွသူများက ပြောကြားလျက်ရှိသည်။ ၎င်းပြည်နယ်များကို လွန်ခဲ့သည့် ရာစုနှစ် တစ်နှစ်က ထိုင်းက သိမ်းပိုက်ခဲ့ခြင်း ဖြစ်သည်။
၎င်းအနေဖြင့် ဒီအင်အေစမ်းသပ်ခံရသည်မှာ သုံးကြိမ်ရှိသွားပြီဖြစ်ကြောင်း ပတ္တာနီမှ အသက် ၂၆ နှစ်အရွယ် ဇာဝါဝီးပီက ပြောသည်။ ယခုနှစ်အစောပိုင်း ကလေးကြိမ်မြောက် စစ်ဆေးမှုကိုမူ ၎င်းက ငြင်းဆိုခဲ့သည်။
ရဲအရာရှိ တစ်ဦးသည် ၎င်း၏ အိမ်သို့ရောက်လာပြီး လက်ဗွေပုံစံနှင့် သွားရည်နမူနာများ တောင်းခံရန် လာရောက်ခဲ့သည်ဟု ပြစ်မှုမှတ်တမ်း မရှိသော ဇာဝါဝီးက ပြောကြားခဲ့သည်။ ၎င်းက ငြင်းဆိုသောအခါ အရာရှိက သေနတ်တစ်လက်ဖြင့် ခြိမ်းခြောက်ခဲ့သည်ဟု ဆိုသည်။
"""အနာဂတ်မှာ ကျွန်တော်အမှားလုပ်တဲ့အခါ အထောက်အထားလိုချင်တယ်လို့ သူတို့ကဆိုတယ်။ ကျွန်တော် မကျူးလွန်သေးတဲ့ ပြစ်မှု တစ်ခုအတွက် ဘာ့ကြောင့်စမ်းသပ်မှာလဲ"" ၎င်းက ပြောကြားခဲ့သည်။"
ဒီအင်အေ စုဆောင်းမှုသည် မယုံကြည်မှုကို မီးထိုးပေးနေကြောင်း မွတ်စလင် ရှေ့နေစင်တာမှ ရှေ့နေ အက်ဘ်ဒူလ်အဇစ်က ပြောသည်။
၎င်း၏ တပ်ဖွဲ့ဝင်များက နိုင်ထက်စီးနင်းပြုနေသည်ဆိုသည်မှာ မဟုတ်မှန်ကြောင်း တောင်ပိုင်းပြည်နယ်များ၊ ရဲတပ်ဖွဲ့စစ်ဆင်ရေးဋ္ဌာန တပ်မှူး ဗိုလ်ချုပ် အနုရွတ် ခရစ်ဆာနာကာရာကက်က ပြောဆိုခဲ့သည်။
"၂၀၁၄ ခုနှစ် တစ်နှစ်တည်းတွင် မိမိတို့နေရပ်နိုင်ငံကို စွန့်ခွာနေကြရသူ အရေအတွက် တစ်ရက်လျင် ၃၀,၀၀၀ ရှိဟုဆို"
By မဇ္ဈိမ 
"(ဂျနီဖာ)။ ။ မိမိတို့ နေရပ်နိုင်ငံများမှ စွန့်ခွာထွက်ပြေးနေကြရသည့် လူအရေအတွက်မှာ ယမန်နှစ် တစ်နှစ်တည်းတွင် တစ်ရက်လျှင် ၃၀,၀၀၀ ရှိပြီး၊ အစိုးရများကလည်း ထိုပြဿနာကို ကိုင်တွယ်ဖြေရှင်းရန် မဆိုစလောက်သာ အာရုံစိုက်မှုရှိသည်ဟု နော်ဝေ ဒုက္ခသည် ကောင်စီက ပြောကြားခဲ့သည်။"
"News 24 ၏ သတင်းတစ်ရပ်အရ စစ်ပွဲများနှင့် အကြမ်းဖက်မှုများကြောင့် ယမန်နှစ်က နေ့စဉ်နေ့တိုင်းလိုလိုတွင် အရေအတွက် ၃၀,၀၀၀ မျှသော အမျိုးသား၊ အမျိုးသမီးနှင့် ကလေးသူငယ်များမှာ မိမိတို့နေရပ်နိုင်ငံများကို စွန့်ခွာ ထွက်ပြေးနေကြရသည်ဟု အေဂျင်စီ၏ အထွေထွေ အတွင်းရေးမှူးချုပ် ဂျန်အိဂျလင်းက ဂျနီဖာမှ သတင်းစာရှင်းလင်းပွဲ တစ်ခုတွင် ပြောကြားခဲ့သည်။ နေရပ်မှ ဖယ်ရှားခံရသည့် စုစုပေါင်း အရေအတွက်မှာ စံချိန်တင် ၃၈ သန်းအထိ ၁၁ သန်း တိုးလာခဲ့သည်ဟု ဆိုသည်။"
လူကုန်ကူးမှုနှင့် ဆက်နွယ်ပတ်သက်နေ၍ ထိုင်းရဲအရာရှိ ၅၀ကျော်ကို ပြစ်ဒဏ်ပေး
ရိုက်တာ (ဘန်ကောက်)။ ။ မလေးရှားနယ်စပ် အနီးတွင် လူကုန်ကူးစခန်းများ တွေ့ရှိမှုကို စုံစမ်းစစ်ဆေးရန် ဝန်ကြီးချုပ်က အမိန့်ထုတ်ခဲ့ပြီးနောက်တွင် လူကုန်ကူးမှုကွန်ရက်များနှင့် သံသရှိဖွယ် ဆယ်နွယ်နေမှုဖြင့် ထိုင်းရဲအရာရှိ ၅၀ ကျော်ကို အပြစ်ပေးခဲ့သည်ဟု ထိုင်းရဲချုပ်က ကြာသပတေးနေ့က ပြောကြားခဲ့သည်။
လွန်ခဲ့သည့် ရက်သတ္တပတ်က တောင်ပိုင်း ဆုန်ခလပြည်နယ်အတွင်းရှိ ခပ်တိမ်တိမ် မြှုပ်နှံထားသော သချုႌင်းမြေများထဲတွင် မြန်မာနှင့် ဘင်္ဂလားဒေ့ရှ် မှရွှေ့ပြောင်း အခြေချများဟု ယူဆရသည့် ရုပ်အလောင်း ၃၂ လောင်းကို တူးဖော်တွေ့ရှိခဲ့ကြသည်။
ရုပ်အလောင်းအချို့ကို တောနက်နက်ထဲတွင် ဖုံးဝှက်ထားသည့် လူကုန်ကူးစခန်းဟု သံသယရှိရသော နေရာတွင် တွေ့ရှိခဲ့ကြရခြင်းပင် ဖြစ်သည်။
‘ဒေသတွင်းက ရဲတပ်မှူးတွေဟာ ဘယ်သူတွေ ဘာတွေလုပ်နေတယ်ဆိုတာ သိနေတာကြောင့် ဒီကိစ္စနဲ့ပတ်သက်ပြီး ရဲအရာရှိ ၅၀ ကျော်ကို ပြောင်းရွှေ့ပစ်ခဲ့ပြီးပါပြီ’’ ဟု ဘန်ကောက်မှ တရားမဝင် လူကုန်ကူးမှု ဖြိုခွင်းရေး ဆွေးနွေးပွဲမတိုင်မီတွင် ထိုင်းဘုရင့်ရဲတပ်ဖွဲ့အကြီးအကဲ ဗိုလ်ချုပ်ကြီး ဆုမ်ရော့ပွန်းပန်မူယောင်က သတင်းထောက်များအား ပြောကြားခဲ့သည်။
‘အတိတ်တုန်းက ဒီပြဿနာကို ဖြေရှင်းဖို့ ရိုးရိုးသားသား မလုပ်ခဲ့ကြဘူး။ မကြာသေးမီက ဖြစ်သွားခဲ့တာကလည်း ဒါ့ကြောင့်ပအါပဲ’’ ဟု ဆုမ်ယော့က ပြောကြားခဲ့သည်။
ထိုင်းအာဏာပိုင်များ၏ ဂရုမစိုက်မှုနှင့် ရံခါတွင် ၎င်းတို့ကိုယ်တိုင် တရားမဝင်လုပ်ရပ်များတွင် ပါဝင်ပတ်သက်နေမှုများကြောင့် လူကုန်ကူးမှုမှာ နှစ်ပေါင်းများ စွာကြာအောင်ပင် ဖွံ့ဖြိုးစည်ပင်လာနေခဲ့သည်ဟု ထိုင်းအရာရှိတစ်ချို့က ပြောကြားသည်။
တရားမဝင် လူကုန်ကူးမှုကို အဆုံးသတ်ရန် ဒေသတစ်ခုလုံးအနေဖြင့် ကြိုးစားရန် ကုလအရာရှိများက တိုက်တွန်းနေချိန်တွင် ထိုင်းဝန်ကြီးချုပ် ပရာယွန်ခန်းအိုချာက နိုင်ငံပတ်လည်ရှိ သံသယရှိဖွယ် လူကုန်ကူးစခန်းများကို ၁၀ ရက်အတွက်း ရှင်းလင်းပစ်ရန် အမိန့်ထုတ်ခဲ့သည်။
ထိုင်းရဲက ထိုင်း ၃ ယောက်နှင့် မြန်မာနိုင်ငံသား တစ်ယောက်ကို လူကုန်ကူးမှုသံသယဖြင့် ဖမ်းဆီးခဲ့သည်။ နောက်လူ ၄ ဦးကိုလည်း ဖမ်းဝရမ်းများ ထုတ်ပြန်ထားသည်။
မြန်မာနိုင်ငံ အနောက်ပိုင်းမှ ရိုဟင်ဂျာ မွတ်စလင်များနှင့် ဘင်္ဂလားဒေ့ရှ်များအပါအဝင် ထောင်ပေါင်းများစွာသော တရားမဝင် ရွှေ့ပြောင်း အခြေသူများမှာ လူမျိုးရေး ဘာသာရေး ခွဲခြားဆက်ဆံခံရမှုမှ လွတ်မြောက်စေရန်နှင့် ပင်လယ်ရပ်ခြားတွင် အလုပ်အကိုင်ရှာဖွေရန်အတွက် အန္တရာယ်များသည့် ရေလမ်း၊ ကုန်း လမ်းများဖြင့် ထိုင်းနိုင်ငံသို့ ဝင်ရောက်လာနေကြသည်။
ဂျာမနီတွင် မွတ်စလင် ပစ်မှတ်များကို တိုက်ခိုက်ရန် ကြံစည်မှုဖြင့် လူ ၄ ဦးကို ဖမ်းဆီး
By မဇ္ဈိမ 
(ဘာလင်)။ ။ လကျ်ာစွန်းအကြမ်းဖက်အုပ်စုတစ်စုကို ဖြိုခွင်းခဲ့ပြီး ထိုအုပ်စု၏ အဖွဲ့ဝင် ၄ဦးကိုလည်း အစ္စလာမ်အစွန်းရောက်များ၊ ဗလီများနှင့် ခိုလှုံခွင့်တောင်းခံနေသည့် ရွှေ့ပြောင်းအခြေချများ ခိုလှုံရာဌာနများကို တိုက်ခိုက်ရန် ကြံစည်သည်ဟူသော သံသယဖြင့် ဖမ်းဆီးခဲ့သည်ဟု ဂျာမန်အာဏာပိုင်များက ဗုဒ္ဓဟူးနေ့က ပြောကြားခဲ့သည်။
အစိုးရရှေ့နေ (ဆွဲချ)များ၏ ပြောကြားချက်အရ မွတ်စလင်ပစ်မှတ်များနှင့် ခိုလှုံခွင့်တောင်းခံသူများ၏ နေရာဌာနများကို တိုက်ခိုက်မှုများ လုပ်ဆောင်သွားရန် ရည်ရွယ်ချက်ဖြင့် ‘ကျောင်းအိုအသင်း (Oldschool Society)’ ဟုခေါ်သည့် အုပ်စုကို ၂၀၁၄ခုနှစ် နိုဝင်ဘာလက ဖွဲ့စည်းခဲ့သည်ဟု ဆိုသည်။ တိုက်ခိုက်မှုများ လုပ်ဆောင်အံစဲစဲလောဆိုသည်မှာမူ ကွဲကွဲပြားပြား မသိရသေးကြောင်း အစိုးရရှေ့နေများက ပြောကြားသည်။
‘အခုအချိန်အထိ ရသမျှအထောက်အထားများအရ ဒီအသင်းအဖွဲ့ရဲ့ ရည်ရွယ်ချက်က အုပ်စုငယ်လေးတွေအနေနဲ့ ဂျာမနီပြည်အတွင်းက လူသိများတဲ့ ဆလာ ဖစ်တွေ၊ ဗလီတွေနဲ့ ခိုလှုံခွင့်တောင်းခံသူတွေရဲ့ နေရာတွေကို တိုက်ခိုက်မှုတွေ လုပ်ဆောင်သွားဖို့ပဲ’’ဟု အစိုးရရှေ့နေများက ထုတ်ပြန်ချက်တစ်ခု တွင်ပြော ကြားခဲ့သည်။ ဖမ်းဆီးရမိသော ပစ္စည်းများထဲတွင် အင်အားပြင်းသော ပေါက်ကွဲပစ္စည်းများလည်း ပါဝင်နေသည်ဟု ဆိုသည်။
အဆိုပါဖမ်းဆီးမှုမှာ ဂျာမနီတွင် ရွှေ့ပြောင်းအခြေချလာသူများကို အပြင်းအထန် ဆန့်ကျင်နေချိန်တွင် ထွက်ပေါ်လာခဲ့ခြင်းပင်ဖြစ်သည်။ ၎င်း၏ ကြီးမား လှသော မွတ်စလင်လူဦးရေကို ပေါင်းစည်းရန် ရုန်းကန်နေရသည့် ဂျာမနီနိုင်ငံတွင် ယမန်နှစ်တစ်နှစ်တည်းတွင် လူပေါင်း ၂၀၀၀၀၀ခန့် ရွှေ့ပြောင်း အခြေချ လာရာ ယင်းတို့အနက်များစွာမှာ ဆီးရီးယားနှင့် အာဖရိကမှ ခိုလှုံခွင့်တောင်းခံသူများဖြစ်သည်။
နီပေါ ငလျင်ဒဏ်ကြောင့် ကလေးတစ်သန်းကျော် ကျောင်းပြန်မတက်ရောက်နိုင်သေး
(ခတ္တမန္တူ)။ ။ နီပေါ ငလျင်ဒဏ်သင့်၍ ကျောင်းပြန်တက်ရောက်နိုင်ခြင်း မရှိသည့် ကလေးငယ်ပေါင်း တစ်သန်းကျော်ရှိကြောင်း ယူနီဆက်ဖ်က ပြောသည်။
ငလျင်ဒဏ် အဆိုးဆုံးကြုံတွေ့သည့် ခရိုင်ဒေသများတွင် ကလေး ၁၀ လျှင် ၉ ဦးနှုန်း ကျောင်းပြန်ရောက်နိုင်ခြင်းမရှိကြောင်း ယင်းအဖွဲ့က ပြောသည်။
"စာသင်ခန်းပေါင်း ၂၄,၀၀၀ နီးပါးလည်း ငလျင်ဘေးအတွင်း ပျက်စီးခဲ့သည်။"
လက်ရှိတွင် နီပေါရှိ ကျောင်းအားလုံးပိတ်ထားဆဲဖြစ်ပြီး အရေးပေါ်ခိုလှုံရာနေရာများအဖြစ် စာသင်ကျောင်းများကို အသုံးပြုထားသည်။
ယင်းကျောင်းများအား မေ ၁၅ ရက်တွင်မှ ပြန်လည် ဖွင့်လှစ်ရန်ရှိနေသည်။
ဆော်ဒီအာရေဘီးယားတွင် ရှီးယားဗလီကို အသေခံဗုံးခွဲတိုက်ခိုက်မှုကြောင့် အနည်းဆုံး ဆယ်ဦးသေ
By ဘီဘီစီ 
ဆွန်နီအများစု နေထိုင်သော ဆော်ဒီအာရေဘီးယားနိုင်ငံ၊ အရှေ့ပိုင်းပြည်နယ်ရှိ လူနည်းစုရှီးယားတို့၏ ဗလီတစ်ခုတွင် အသေခံဗုံးခွဲတိုက်ခိုက်မှုကြောင့် အနည်းဆုံး လူ ဆယ်ဦးသေဆုံးခဲ့သည်ဟု ဆရာဝန်တစ်ဦးက ဘီဘီစီသို့ ပြောကြားခဲ့သည်။
ထို့အပြင် ယင်းတိုက်ခိုက်မှုကြောင့် အနည်းဆုံးလူ ၇၀ လည်းဒဏ်ရာရရှိခဲ့သည်ဟု ကာတစ်ဗဟိုဆေးရုံမှ အရေးပေါ်ဆရာဝန်က ပြောကြားခဲ့သည်။ ဒဏ်ရာရသူများအနက် အချို့မှာ စိုးရိမ်ရသည်ဟုလည်း သိရသည်။ ဒေသတွင်းတွင် ဆွန်နီနှင့် ရှီးယားမွတ်စလင်များကြား တင်းမာမှုကျယ်ပြန့်စွာဖြစ်ပွားနေစဉ် ဆော်ဒီတွင် ယင်းကဲ့သို့ဖြစ်စဉ်မျိုးမှာ ပထမဆုံးဖြစ်သည်။ အယ်လ်ကေဒီးရွာရှိ အိမန်အလီဗလီတွင် ကြီးမားသည့် ပေါက်ကွဲမှုကြီးဖြစ်ပွားခဲ့ကြောင်း မျက်မြင်များက ပြောကြားခဲ့သည်။
ယခုအချိန်အထိ မည်သူ့လက်ချက်ဖြစ်ကြောင်း ထုတ်ဖော်ပြောဆိုမှု မရှိသေးပေ။
ကာတစ်ဆေးရုံက သွေးလှူရှင်များ အမြန်လိုအပ်ကြောင်း ပြောကြားခဲ့သည့်အပြင် ဒဏ်ရာရသူအများအပြားကို ကုသရန် တာဝန်ချိန်မဟုတ်သော ဆေးဝန်ထမ်းများကိုပင် ခေါ်ယူခဲ့ရသည်။ ဆော်ဒီ၏ ကြီးမားသော ရှီးယားမွတ်စလင်လူနည်းစုမှာ အဓိကအားဖြင့် အရှေ့ပိုင်းပြည်နယ် (Eastern Province) တွင် နေထိုင်ကြသည်။ ပိုမိုကြီးမားသည့် အခွင့်အရေးရရှိရေးအတွက်လည်း ရှီးယားတို့က ပျောက်ကြားပျောက်ကြား ဆန္ဒပြလေ့ရှိသည်။
အိမ်နီးချင်း ယီမင်နိုင်ငံရှိ ရှီးယားသူပုန်များကို အာရပ်ညွန့်ပေါင်းနိုင်ငံများ၏ လေကြောင်းတိုက်ခိုက်မှုကို ဆော်ဒီက ဦးဆောင်နေစဉ် သောကြာနေ့က တိုက်ခိုက်မှုဖြစ်ပေါ်လာခြင်းဖြစ်သည်။ ဆော်ဒီအပါအဝင် အမေရိကန်ဦးဆောင်သော ညွန့်ပေါင်းအဖွဲ့၏ ပစ်မှတ်ထားတိုက်ခိုက်ခံနေရသော အိုင်အက်စ်ကလည်း ဆော်ဒီကို ခြိမ်းခြောက်လျက်ရှိသည်။
"လွန်ခဲ့သည့်နှစ် နိုဝင်ဘာလက အိုင်အက်စ်အကြီးအကဲ အဘူဘာကာအယ်လ်ဘက်ဒါဒီက ရှီးယားပစ်မှတ်များကို တိုက်ခိုက်ရန် ၎င်း၏ ဆော်ဒီနောက်လိုက်များကို တောင်းဆိုခဲ့သည်။ ဆော်ဒီ ၂,၀၀၀ ကျော်သည် အိုင်အက်စ်သို့ ဝင်ရောက်ခဲ့သည်ဟု ယုံကြည်ရပြီး ရာပေါင်းများစွာမှာ ဆော်ဒီသို့ ပြန်လာခဲ့ကြသည်။"
ရာသီဥတုပြောင်းလဲမှု တိုက်ဖျက်ရန် ပစိဖိတ်ကျွန်းနိုင်ငံများကို ဂျပန်က ဒေါ်လာ ၄၅၃ သန်း ထောက်ပံ့မည်
အေအက်ဖ်ပီ (တိုကျို)။ ။ ရာသီဥတု ပြောင်းလဲမှုများနှင့် သဘာဝ ကပ်ဘေးဒုက္ခများကို တိုက်ဖျက်နိုင်စေရန် ပစိဖိတ် ကျွန်းနိုင်ငံများကို အမေရိကန် ဒေါ်လာ ၄၅၃ သန်း ထောက်ပံ့မည်ဟု ဂျပန်ဝန်ကြီးချုပ် ရှင်ဇိုအာဘေးက မေ ၂၃ ရက်တွင် ကတိပြုပြောကြားသည်။
ပစိဖိတ်ကျွန်းနိုင်ငံ ၁၄ နိုင်ငံ၏ ခေါင်းဆောင်များ ၎င်းတို့၏ ဖွံ့ဖြိုးရေး လိုအပ်ချက်များကို ဆွေးနွေးရန် ဂျပန်နိုင်ငံ၊ ဖူကူရှီးမား စီရင်စုနယ်၊ အီဝါကီတွင် သောကြာနေ့က စတင်ခဲ့သည့် နှစ်ရက်ကြာ အစည်းအဝေးအတွက် ရောက်ရှိနေစဉ် မစ္စတာအာဘေးက ကတိပြုခဲ့ခြင်း ဖြစ်သည်။
"""ဂျပန်အစိုးရရဲ့ ကတိတစ်ခုအနေနဲ့ ရာသီဥတု ပြောင်းလဲမှု၊ ကပ်ဘေးတွေကို တွန်းလှန်နိုင်တဲ့ စွမ်းဆောင်ရည်တွေ ရရှိဖို့ လာမယ့်သုံးနှစ်အတွင်းမှာ ခင်ဗျားတို့ကို ယန်း ၅၅ ဘီလီယံ (အမေရိကန် ဒေါ်လာ ၄၅၃ သန်း)ထက်မနည်း ကျွန်တော်တို့ ထောက်ပံံ့မှာ ဖြစ်ပါတယ်"" ဟု အာဘေးက အစည်းအဝေးတွင် ပြောကြားသည်။"
အီရန်တွင် မျိုးဗီဇပြောင်း ဝါဂွမ်းကို ပြသ
By Mizzima News 
(တီဟီရန်)။ ။ အီရန်ပညာရှင်များ၏ ကိုယ်ပိုင်နည်းပညာဖြင့် ထုတ်လုပ်ထားသည့် မျိုးဗီဇပြောင်းလဲထားသည့် ဝါဂွမ်းနမူနာကို ထုတ်လုပ်ပြသခဲ့သည်။
အီရန် ပထမဆုံးနိုင်ငံတကာနှင့် ၉ ကြိမ်မြောက် အမျိုးသား ဇီဝနည်းပညာ ညီလာခံတွင် မျိုးဗီဇပြောင်း ဝါဂွမ်းကို ထုတ်ပြခဲ့ခြင်းဖြစ်ပြီး ယင်းညီလာခံသို့ လယ်ယာစိုက်ပျိုးရေးဝန်ကြီး မာမွတ်ဟိုဂျာတီလည်း တက်ရောက်ခဲ့သည်။
အဆိုပါညီလာခံကို ကမကထဦးဆောင်ပြုလုပ်သူ ဒေါက်တာ မိုစတာဖာက မြို့တော်တီဟီရန် အနောက်ပိုင်း အယ်လ်ဘော့ဇ် ပြည်နယ်တွင်းက အီရန်ဇီဝနည်းပညာ သိပ္ပံကနေ ယခုမျိုးဗီဇ ဝါဂွမ်းနည်းပညာကို တီထွင်အောင်မြင်ခဲ့ခြင်းဖြစ်ကြောင်း ပြောခဲ့သည်ဟု ပါရှန်းမီဒီယာတွင် ဖော်ပြသည်။
"""ဒီနည်းပညာက အီရန်ပညာရှင်များ ကိုယ်တိုင် နိုင်ငံတွင်းမှာ တီထွင်စမ်းသပ်ခဲ့တာပါ။ ငါးနှစ်ကြာ သုတေသနပြုခဲ့ရတဲ့ နိုင်ငံရဲ့ ကိုယ်ပိုင်နည်းပညာပဲ ဖြစ်ပါတယ်” ဟု ၎င်းက ပြောသည်။"
အစ္စရေး ဝန်ကြီးချုပ်ဟောင်း အကျင့်ပျက်ခြစားမှုဖြင့် ထောင်ကျ
By Mizzima News 
(ဘဂ္ဂဒက်)။ ။ အစ္စရေး ဝန်ကြီးချုပ်ဟောင်း အွတ်အိုမတ်သည် အကျင့်ပျက်လိမ်လည်မှုနှင့် ယုံကြည်မှု ချိုးဖောက်ခြင်းတို့ဖြင့် ထောင်ဒဏ် ရှစ်လ ပြစ်ဒဏ် ချမှတ်ခံရသည်။
မတ်လအတွင်းက ပြန်လည်ကြားနာမှုတွင် အိုမတ်သည် အမေရိကန် ထောက်ခံသူများထံမှ ငွေကြေးများ ရယူခဲ့သည်ဟု အပြစ်တွေ့ရှိခဲ့သည်။
ယခု ထောင်ရှစ်လသည် အခြားလာဘ်စားမှုဖြင့် ပြီးခဲ့သည့်နှစ်က ထောင်ဒဏ် ခြောက်နှစ် ချမှတ်ထားမှုတွင် ထပ်ပေါင်း ပြစ်ဒဏ်အဖြစ် ချမှတ်ခြင်း ဖြစ်သည်။ ပြစ်မှုနှင့် ပတ်သက်ပြီး ၎င်းက အယူခံဝင်လျက်ရှိသည်။
ရွှေ့ပြောင်းသူများ ဖြစ်ဖွယ်ရှိသည့် ရုပ်အလောင်းပေါင်း ၁၃၉ လောင်းရှိနေသည့် အလောင်းပုံသချိုင်းအား မလေးရှားရဲများတွေ့ရှိ
By Mizzima News 
(ကူလာလမ်ပူ)။ ။ ထိုင်းနိုင်ငံနယ်စပ် မလေးရှားနိုင်ငံမြောက်ပိုင်းတွင် လူမှောင်ခိုကူးသည့် စခန်း ၂၈ စခန်းတွင် နိုင်ငံရွှေ့ပြောင်း ဝင်ရောက်သူများ ဖြစ်ဖွယ်ရှိသည့် လူသေလောင်းပေါင်း ၁၃၉ လောင်း အစုအပုံကို တွေ့ရှိကြောင်း မလေးရှားရဲများက ပြောသည်။
မေ ၁၁ ရက်မှစကာ ယင်းသို့ လူသေလောင်း သချိုင်းတစ်ချို့ကို တွေ့ရှိခြင်းဖြစ်ကြောင်း အမျိုးသားရဲဌာန အကြီးအကဲ ခါလစ်အဘူဘာကာက ပြောသည်။
လူသေလောင်းများသည် မှောင်ခိုစခန်းများ အနီးတွင်ရှိပြီး တစ်ချို့ ဒါဇင်ကျော် အလောင်းများမှာ ချောင်ချသည့်နေရာတွင် ဖုံးကွယ်တည်ရှိသည့် အလောင်းပုံများဖြစ်ပြီး ထိုင်းနယ်စပ်အနီးတွင် ပိုမိုများစွာတွေ့ရကြောင်း သတင်းတွင်ဖော်ပြသည်။
ထိုင်းနိုင်ငံက လူမှောင်ခိုဂိုဏ်းများကို ဖြိုခွင်းလျက်ရှိနေရာ ၎င်းပိုင်နက်နယ်မြေတွင် လူမှောင်ခိုလမ်းကြောင်း အသုံးပြု ကုန်ကူးနေခြင်းများကို ကြိမ်ဖန်များစွာ ဖြိုခွင်းလျက်ရှိသည်။
နီပေါ ငလျင်ကြောင့် ပျောက်ဆုံးသူ ၃၀၀ ကျော်တွင် နိုင်ငံခြားသား ၈၉ ဦး ပါဝင်
By Mizzima News 
"အင်ဒီယန်အိတ်စ်ပရက်စ် (ခတ္တမန္ဒူ)။ ။ နီပေါတွင် လှုပ်ခတ်ခဲ့သော အပျက်အစီးကြီးမားသည့် ငလျင်ကြီးနှစ်ခုအပြီး  သေဆုံးသူ ဦးရေမှာ ၈,၆၃၅ ဦး ရှိသွားပြီ ဖြစ်သည်။ ငလျင်များတွင် အိန္ဒိယနိုင်ငံသား ၄၉ ဦး အပါအဝင် အနည်းဆုံး နိုင်ငံခြားသား ၇၉၃ ဦး သေဆုံးခဲ့သည်ဟု နီပေါ ရဲတပ်ဖွဲ့၏ ကြေညာချက်တစ်ခုတွင် ဖော်ပြထားသည်။"
ဧပြီ ၂၅ ရက်က လှုပ်ခတ်ခဲ့သည့် ငလျင်နောက်ပိုင်း ပျောက်ဆုံးသူ ၃၀၀ ကျော်တွင် နီပေါနိုင်ငံသား ၂၄၀ နှင့် နိုင်ငံခြားသား ၈၉ ဦး ပါဝင်ကြောင်း ရဲတပ်ဖွဲ့က ပြောသည်။
"ရှာဖွေကယ်ဆယ်ရေး လုပ်ငန်းများအတွက် နိုင်ငံပေါင်း ၁၈ နိုင်ငံမှ နီပေါတွင် တာဝန်ချထားသော ပြည်ပစစ်ဘက် ဝန်ထမ်းအားလုံးအနက် အိန္ဒိယမှ ၈၅၁ ဦး အပါအဝင် လူ ၂,၅၀၉ ဦးမှာ တာဝန်ချိန် ပြီးဆုံး၍ နေရပ်သို့ ပြန်သွားပြီ ဖြစ်သည်။"
"သို့သော်လည်း အိန္ဒိယ ၅၆၄ ဦး အပါအဝင် ပြည်ပစစ်ဘက်ဝန်ထမ်း ၁,၈၀၇ ဦးမှာ ၎င်းတို့၏ နိုင်ငံများသို့ ပြန်ရန် စီစဉ်နေပြီး ဖြစ်သည်ဟု နီပေါစစ်တပ်က ထုတ်ပြန်ခဲ့သည်။ နီပေါတွင် ဧပြီ ၂၅ က ၇ ဒသမ ၉ ပြင်းအားရှိ ငလျင်လှုပ်ခတ်ခဲ့ပြီး မေ ၁၂ တွင် ပြင်းအား ၇ ဒသမ ၃ ရှိ ငလျင်ထပ်မံ လှုပ်ခတ်ခဲ့ရာ လူ ၈,၆၃၅ ဦး သေဆုံးခဲ့ပြီး ၂၁,၈၄၅ ဦး ဒဏ်ရာရရှိခဲ့သည်။ ထို့အပြင် အိမ်ခြေ သောင်းချီ ပျက်စီးခဲ့သည်။"
မေ ၂၂ ရက်ကပင် ပြင်းအား ၄ နှင့် ၅ ကြားရှိ ငလျင်ငယ် ငါးခု လှုပ်ခတ်ခဲ့သေးသည်ဟု သိရ သည်။ ဧပြီ ၂၅ နောက်ပိုင်း ပြင်းအား ၄ ကျော်ကျော်ရှိ ငလျင်ပေါင်း ၂၂၅ ကြိမ်အထိ လှုပ်ခတ်ခဲ့သည် ဟု မှတ်တမ်းတင်ထားသည်။
ရှာဖွေကယ်ဆယ်ရေး လုပ်ငန်းများအတွက် အိန္ဒိယမှ MI-17 ရဟတ်ယာဉ် ရှစ်စီးနှင့် ALH ရဟတ်ယာဉ် ငါးစီး၊ တရုတ်မှ MI-17 ရဟတ်ယာဉ် သုံးစီး၊ အမေရိကန်မှ UH1Y ရဟတ်ယာဉ် သုံးစီး၊ 4MV-228 ရဟတ်ယာဉ် လေးစီးတို့ စေလွှတ်ခဲ့ကြသည်။
ဂျပန်အမျိုးသား ဇနီးသည်၏ ပြာနှင့်အရိုးများကို စူပါမားကတ်ရေအိမ်ထဲ စွန့်ပစ်
By Mizzima News 
ဂျပန်အမျိုးသားတစ်ယောက်မှာ ဇနီးဖြစ်သူ၏ အရိုးပြာများကို စူပါမားကတ်တစ်ခု၏ ရေအိမ်တွင် မျောချရန် ကြိုးစားပြီးနောက် အာဏာပိုင်များထံသို့ ဝန်ခံဖြောင့်ချက်ပေးခဲ့သည်ဟု ရဲက တနင်္ဂနွေနေ့က ပြောကြားခဲ့သည်။
လွန်ခဲ့သည့်လက ဇနီးသည်အား မီးသဂြုႋလ်ပြီးလျှင်ပြီးချင်း အရိုးပြာများကို တိုကျို စူပါမားကတ်တစ်ခု၏ ရေအိမ်ကြွေခွက်ထဲသို့ ထည့်ခဲ့ကြောင်း အဆိုပါ ၆၈နှစ်အရွယ် ဂျပန်အမျိုးသားက ရဲကို ပြောကြားခဲ့သည်ဟု ဆိုသည်။
ရဲများက ပြာများ၊ လူ့မေးရိုးအပါအဝင် အရိုးအပိုင်းအစများကို တွေ့ရှိစဉ်က အထိတ်တလန့်ဖြစ်ကြရပြီး အကြောင်းရင်းကို ရှင်းမပြနိုင်ဖြစ်နေစဉ်တွင် အဆိုပါအမျိုးသားက ယခုကဲ့သို့ ကိုယ်တိုင် လာရောက်ဝန်ခံခြင်းဖြစ်သည်ဟု ယိုမီယူရီ ရှင်ဘွန်း သတင်းတွင် ဖော်ပြထားသည်။
အဆိုပါအမျိုးသားမှာ မပျော်ရွှင်သော အိမ်ထောင်ရေး၏ နှစ်ကာလများကို စဉ်းစားရင်း ဇနီးသည်အပေါ်တွင် ခါးသီးလာသည်ဟု ဆိုသည်။
''သူမအပေါ် အမုန်းစိတ်က တလိပ်လိပ်တက်လာတယ်။ သူမသေခင်အထိ ဘဝဟာ ဒီလိုပဲ နာကျင်နေခဲ့ရတယ်''ဟု နာမည်မဖော်လိုသူ အဆိုပါအမျိုးသားက ပြောကြားသည်ဟု ဆိုသည်။ သူ၏ ဇနီးသည်မှာ နာမကျန်းဖြစ်ပြီးနောက် အသက် ၆၄နှစ်အရွယ်တွင် ကွယ်လွန်သွားခဲ့သည်။
ရုရှနှင့် တင်းမာနေသည့်ကြား ဆွီဒင် စစ်ရေးလေ့ကျင့်မှုသို့ အမေရိကန်က နျူဗုံးကြဲလေယာဉ် စေလွှတ်
By Mizzima News 
(ဝါရှင်တန်)။ ။ ယူကရိန်းအရေးနှင့် ပတ်သက်ကာ ရုရှနှင့် တင်းမာနေသည့်ကြားက လမည့်လအတွင်း ကျင်းပမည့် ဆွီဒင်နိုင်ငံက စစ်ရေးလေ့ကျင့်မှုအတွက် အမေရိကန်က နျူကလီးယား ဗုံးကြဲလေယာဉ်များ စေလွှတ်ရန် ပြင်ဆင်လျက်ရှိနေသည်။
B-52 Stratofortress စစ်လေယာဉ်များ ဆွီဒင် ရေတပ် စစ်ရေးလေ့ကျင့်မှုတွင် ပူးပေါင်းပါဝင်မည်ဖြစ်ကြောင်း ဆွီဒင်ဗိုလ်ချုပ် ကားလ်အင်ဂယ်လ်ဘရိတ်ဆန်က ပြောသည်။
ယင်းလေယာဉ်များသည့် စစ်ရေးလေ့ကျင့်မှု ပြုလုပ်သည့်အခါ ဘဲလ်တစ်ပင်လယ်သို့ အမေရိကန်မှ မနားတမ်းပျံသန်းသွာမည် ဖြစ်သည်။
ယခုစစ်ရေး လေ့ကျင့်မှုသည် မတူညီသည့် စစ်ဆင်ရေးများ စွမ်းရည်ကို မြှင့်တင်ရန်ဖြစ်သော်လည်း နိုင်ငံရေးအရလုံခြုံမှုကိုလည်း ဖော်ဆောင်ခြင်းကို မပျက်စေရကြောင်း ကားလ်က ပြောခဲ့သည်။
"""ရုရှရဲ့ အနှောင့်အယှက်ပေးမှုကတော့ သူတို့သဘောနဲ့ သူတို့ပဲလေ။ လုပ်ချင်လည်း သူတို့စိတ်နဲ့ သူတို့ လုပ်ကြတာပဲ ဖြစ်မှာပေါ့” ဟု ၎င်းက ပြောခဲ့သည်။"
တရုတ်အစိုးရက နိုင်ငံအနောက်ပိုင်းရှိ အကြမ်းဖက်ဂိုဏ်း ၁၈၁ဂိုဏ်းကို ဖြိုခွင်း
By ရိုက်တာ 
ပေကျင်း၊ မေ-၂၅ ။         ။ နိုင်ငံပိုင်မီဒီယာ၏ တနင်္လာနေ့က သတင်းပို့ချက်အရ အကြမ်းဖက်တိုက်ခိုက်မှု တသီတတန်းကြီးကို ကြုံတွေ့ခံစားနေရသည့် မငြိမ် သက်သော အနောက်ဖျားဒေသ ရှင်ကျန်းတွင် သောင်းကျန်းနေသည့် အကြမ်းဖက်ဂိုဏ်း ၁၈၁ဂိုဏ်းကို တရုတ်အစိုးရက ဖြိုခွင်းခဲ့သည်ဟု ဆိုသည်။
သယံဇာတကြွယ်ဝလှသည့် ရှင်ကျန်းမှာ အလယ်အာရှ နယ်စပ်မျဉ်းပေါ်တွင် မဟာဗျူဟာကျကျ တည်ရှိလျှက်ရှိပြီး တရုတ်နိုင်ငံ၏ တရိပ်ရိပ်ကြီးထွား လာနေသော စွမ်းအင်လိုအပ်ချက်ကို ဖြည့်ဆည်းရာတွင်လည်း အဓိကကျသော အခန်းကဏ္ဍမှ ပါဝင်လျှက် ရှိသည်။
ပြီးခဲ့သည့်နှစ် မေလက ဒေသမြို့တော် အူရမ်ကွီရှိ ဈေးတစ်ခုတွင် အသေခံဗုံးခွဲမှုတစ်ခုအတွင်း လူပေါင်း ၃၉ဦး သေဆုံးခဲ့ပြီးနောက်တွင် ဖြိုခွင်းရေးလှုပ်ရှားမှု စတင် ခဲ့ခြင်းဖြစ်သည်ဟု တရားဝင်သတင်းအေဂျင်စီ ဆင်ဟွာက ကွန်မြူနစ်ပါတီ၏ ဒေသန္တရကော်မတီမှ သတင်းအချက်အလက်များကို ကိုးကားဖော်ပြခဲ့သည်။
ရဲများက ဂိုဏ်းများကို စီးနင်းတိုက်ခိုက်ခဲ့သည့်အဆုံးတွင် သံသယရှိသူ ၁၁၂ဦးမှာ ရဲထံ လက်နက်ချ အညံ့ခံလာခဲ့သည် ဟုလည်း အဆိုပါသတင်း တွင် ဖော်ပြထား သည်။
တရုတ်အာဏာပိုင်များက ကာလကြာမြင့်စွာကတည်းက ၎င်းတို့က အစွန်းရောက်များဟု ခေါ်ဝေါ်သုံးနှုန်းသည့် ရှင်ကျန်းတွင် အရှေ့တာကီစတန်ဟုခေါ်သော လွတ်လပ်သောနိုင်ငံတစ်ခုကို ထူထောင်လိုကြသူများကို အမြစ်ပြုတ်အောင် ရှင်းလင်းဖယ်ရှားလိုနေသည်။
ပြည်နှင်ဒဏ်ခံနေရသည့် ယူအစ်ဂါအုပ်စုများနှင့် လူ့အခွင့်အရေးတက်ကြွလှုပ်ရှားသူများက အစ္စလာမ်နှင့် ယူအစ်ဂါယဉ်ကျေးမှုကို ထိန်းချုပ်ကန့်သတ်မှု များအပါ အဝင် ရှင်ကျန်းတွင် ကျင့်သုံးနေသည့် အစိုးရ၏ ဖိနှိပ်သော ပေါ်လစီများက ဒေသကို မငြိမ်မသက်ဖြစ်စေသည်ဟု ပြောကြားကြသော်လည်း ပေကျင်းကမူ ၎င်းတို့ ၏ ပြောဆိုချက်များကို ငြင်းဆန်ထားသည်။
၉ ရက်တာ အတွင်း အိုင်အက်စ်တို့ လူပေါင်း ၂၁၇ဦးကို သတ်ဖြတ်ခဲ့ဟုဆို
By အေအက်ဖ်ပီ 
ဘေရွတ်၊ မေ-၂၅ ။        ။ စောင့်ကြည့်လေ့လာ သူတစ်ဦး၏ တနင်္ဂနွေနေ့က ပြောကြားချက်အရ အိုင်အက်စ်အုပ်စုက လွန်ခဲ့သည့် ၉ ရက် အတွင်း ရှေးဟောင်း ဆီးရီးယားမြို့ ပါမိုင်ရာအတွင်းနှင့် အနီးတဝိုက်တွင် အရပ်သားများအပါအဝင် အနည်းဆုံး လူပေါင်း ၂၁၇ဦးကို သုတ်သင်ကွက်မျက်ခဲ့သည်ဟု ဆိုသည်။
ဆီးရီးယား လူ့အခွင့်အရေး စောင့်ကြည့်အုပ်စုတစ်စုကမူ မေလ ၁၆ ရက်နောက်ပိုင်းတွင် အိုင်အက်စ် ဂျီဟတ်တို့က ဟွမ်ပြည်နယ်၏ မတူညီသော နေရာများတွင် ကလေးသူငယ်များအပါအဝင် အရပ်သား ၆၇ဦးနှင့် အစိုးရတပ်ဖွဲ့ဝင် ၁၅၀ တို့ကို သတ်ဖြတ်ခဲ့သည့် မှတ်တမ်းများ ရရှိထားသည်ဟု ပြောကြားခဲ့သည်။
‘အိုင်အက်စ်တွေက ပါမိုင်ရာ မြို့စွန်က ဆက်ခနာမှာ မိန်းမ၁၂ယောက်နဲ့ ကလေး ၁၄ယောက်အပါအဝင် အရပ်သား ၆၇ယောက်ကို သတ်ဖြတ်ပစ်ခဲ့တယ်ဆိုတာကို
စောင့်ကြည့်ရေးအုပ်စုက အတည်ပြုခဲ့ပြီးပါပြီ’ဟု ဗြိတိန်အခြေစိုက် အဆိုပါအုပ်စုက ပြောကြားခဲ့သည်။
‘အများစုက ပါမိုင်ရာမြို့တွင်းမှာ အသတ်ခံခဲ့ရတာပါ။ တချို့ကို သေနတ်နဲ့ ပစ်သတ်တယ်။ တစ်ချို့ ဓားနဲ့၊ တစ်ချို့ကိုတော့ ခေါင်းဖြတ်သတ်တယ်’’ဟု အဆိုပါ အုပ်စု၏ ညွှန်ကြားရေးမှူး ရာမီ အက်ဗဒဲ ရာမန်က ပြောကြားခဲ့သည်။
အိုင်အက်စ်အုပ်စုက ပါမိုင်ရာတွင် အစုလိုက်အပြုံလိုက် သတ်ဖြတ်နေပြီး၊ မိန်းမများနှင့် ကလေးအများစုပါဝင်သည့် အရပ်သား ၄၀၀ ခန့်ကိုသတ်ဖြတ်ပစ်ခဲ့ သည်ဟု ဆီးရီးယား နိုင်ငံပိုင်မီဒီယာက ပြောကြားပြီးနောက် နာရီပိုင်းအကြာတွင် အဆိုပါ လူ့အခွင့်အရေးစောင့်ကြည့်အုပ်စုမှ အသတ်ခံရသည့် စာရင်း ထွက်ပေါ်လာခဲ့ခြင်း ပင်ဖြစ်သည်။
အိုင်အက်စ်တို့က ပါမိုင်ရာကို သိမ်းယူရာတွင် နောက်ထပ် လူ၆၀၀ကိုလည်း အကျဉ်းသားအဖြစ် ဖမ်းဆီးထားရာ ယင်းတို့အနက် အစိုးရတပ်ဖွဲ့ဝင်များ၊ အစိုးရ လိုလားသည့် စစ်သွေးကြွေများနှင့် အစိုးရနှင့် အဆက်အသွယ်ရှိသည်ဟု စွပ်စွဲခံရသည့် အရပ်သားများလည်း ပါဝင်နေသည်ဟုဆိုသည်။
ဆီးရီးယားအစိုးရကမူ သမ္မတ ဘာရှား အယ် အာဆတ်ကို ဖြုတ်ချရန် တိုက်ပွဲဝင်နေသူအားလုံးကို အကြမ်းဖက်သမားဟု တံဆိပ်ကပ်လေ့ရှိရာ ယခုကဲ့သို့
အိုင်အက်စ်နှင့် ဂျီဟတ်အုပ်စုများ ပေါ်ထွက်လာခြင်းက အစိုးရကို အတိုက်အခံ ဆန့်ကျင်နေသူများမှာ အစွန်းရောက်အကြမ်းဖက်သမားများဖြစ်သည်ဆိုသည့်
အထောက်အထားပင်ဖြစ်သည်ဟု ပြောကြားနေသည်။
အငြင်းပွားတောင်တရုတ် ပင်လယ်ပေါ်တွင် ပျံသန်းမှု များပြုလုပ် မည်ဟု ဖိလစ်ပိုင်ပြောကြား
By အေအက်ဖ်ပီ 
မနီလာ၊ မေ ၂၅ ။       ။ ၎င်း၏လေပိုင်နက်ပေါ်သို့ မပျံသန်းရေးတရုတ်က သတိပေးနေသော်လည်းတောင် တရုတ်ပင်လယ်ရှိ အငြင်းပွား ဧရိယာများပေါ်သို့ ဖိလစ်ပိုင်၏ စစ်တပ်နှင့် စီးပွားရေးလေယာဉ်များ ပျံသန်းမည်ဖြစ်ကြောင်း ဖိလစ်ပိုင်သမ္မတ ဘင်နစ်နိုအကွီနိုက မေ ၂၅ တွင်ပြောကြား လိုက်သည်။
"""ကျွန်တော်တို့ပါဝင်ခဲ့တဲ့ ကွန်ဗင်ရှင်းတွေကနိုင်ငံတကာဥပဒေကို အခြေခံပြီး ကျွန်တော်တို့ပျံသန်းတဲ့လမ်းကြောင်းအတိုင်း ကျွန်တော်တို့ ဆက်ပြီးပျံသန်း မှာပါ""ဟု အကွီနိုက သတင်းထောက်များကို ပြောကြားခဲ့သည်။"
တရုတ်၏ ရပ်တည်ချက်ကို ဖိလစ်ပိုင်က လက်ခံမခံမေးချိန်တွင် အကွီနို ကဖြေကြားခဲ့ခြင်းဖြစ်သည်။ လွန်ခဲ့သည့် သီတင်းပတ်က တောင်တရုတ်ပင်လယ်ရှိ
အငြင်းပွား စပရက်တလီကျွန်းများပေါ် အမေရိကန်၏ ထောက်လှမ်းရေးလေယာဉ် US Navy P-8 Poseidon ပျံသန်းနေစဉ် ထွက်ခွာသွားရန် တရုတ်စစ်တပ်က အမိန့်ပေးခဲ့သည်။
ထိုရေပြင်၊ ပင်လယ်ရေကြောင်းနှင့် လေပိုင်နက်မှာ တရုတ်၏ အချုပ်အချာအာဏာပိုင်ဖြစ်ကြောင်း တရုတ်နိုင်ငံခြားရေးဝန်ကြီးဋ္ဌာနက နောက်ပိုင်းတွင် အခိုင်အမာပြောကြားခဲ့သည်။
တောင်တရုတ်ပင်လယ်တစ်ခုလုံးနီးပါးကို ၎င်းတို့ပိုင်သည်ဟု ပြောကြားထားသည်။ ဖိလစ်ပိုင်နှင့် အချို့အာရှအိမ်နီးချင်းနိုင်ငံများ၏အနီးရှိ ရေပြင်များကိုပင် ၎င်းတို့ ပိုင်သည်ဟု တရုတ်ကဆိုသည်။
"""ကျွန်တော်တို့ ကျွန်တေယ်တို့ရဲ့သီးသန့်စီးပွားရေးဇုန်မှာ ကျွန်တော်တို့ရဲ့အခွင့်အရေးအရ ပျံသန်းမှုတွေလုပ်သွားမှာပါ""ဟု အကွီနို ကပြောကြားခဲ့သည်။"
တောင်တရုတ်ပင်လယ်တွင် တရုတ်၏ တည်ဆောက်ရေးလုပ်ငန်းများရပ်တန့်ရန် အမေရိကန်၏ တောင်းဆိုမှုမရပ်ပါက အမေရိကန်နှင့် တရုတ်စစ်ဖြစ်မှု ကိုရှောင် လွှဲ၍မရဟု တရုတ်သတင်းစာတစ်စောင် သတိပေး
By ပရက်စ်တီဗီ 
ပေကျင်း၊ မေ ၂၅ ။        ။ တောင်တရုတ်ပင်လယ်တွင် တရုတ်တည်ဆောက်ရေးလုပ်ငန်းများ ရပ်တန့်ရန် အမေရိကန်က တောင်းဆိုမှုမရပ်ပါက တရုတ်နှင့် အမေရိ ကန်ကြားဖြစ် လာမည့် စစ်ပွဲတစ်ခုမှာရှောင်လွှဲ၍မရနိုင်ကြောင်း တရုတ်နိုင်ငံပိုင်းသတင်းစာတစ်စောင်က သတိပေးစလိုက်သည်။
တောင်တရုတ်ပင်လယ်၏ အငြင်းပွားစပရက်တလီကျွန်းစုတွင် ကြီးမားသည့် မြေယာဖော်ယူသည့် လုပ်ငန်းကြီးလုပ်ကိုင်နေသည်ဟု ဝါရှင်တန်က စွပ်စွဲလျက် ရှိသည်။ ထို့အပြင် တရုတ်၏ လူလုပ်ကျွန်းများအပေါ် တရုတ်၏နယ်မြေပိုင်ဆိုင်မှုပြောကြားချက်များသည် ဒေသတွင်းကို စစ်ပုံသွင်းသည်ဟုလည်း ဝါရှင်တန်က ဆိုသည်။
"""တရုတ်ဟာ သူရဲ့ဲလုပ်ရပ်တွေ ရပ်တန့်ရမယ်လို့ အမေရိကန်က အဓိကတောင်းဆိုနေမယ်ဆိုရင် တောင်တရုတ်ပင်လယ်မှာ အမေရိကန်-တရုတ်စစ်ပွဲဟာရှောင်လို့ ရမှာမဟုတ်ပါဘူး""ဟု တရုတ်နိုင်ငံပိုင် သတင်းစာ The Global Times ကဖော်ပြခဲ့သည်။"
ထို့အပြင် တရုတ်က ၎င်း၏ တည်ဆောက်ရေးလုပ်ငန်းများအပြီးသတ်ရန် ဆုံးဖြတ်ထားကြောင်းလည်း သတင်းစာကဖော်ပြခဲ့သည်။ အငြင်းပွားရေလမ်းကြောင်း တွင် တရုတ်၏လုပ်ရပ်များနှင့်ပတ်သက်၍ ဝါရှင်တန်နှင့် ပေကျင်းကြား တင်းမာမှုများမြင့်မားလာနေသည်
"""ကျွန်တော်တို့ အမေရိကန်နဲ့ စစ်ရေးပဋိပက္ခဖြစ်ဖို့ မလိုလားပါဘူး။ ဒါပေမဲ့ ဖြစ်လာလို့ရှိရင်လည်း ကျွန်တော်တို့ လက်ခံရမှာပါပဲ"" ဟု ဂလိုဘယ်တိုင်းမ်က ဖော်ပြခဲ့ သည်။"
လွန်ခဲ့သည့် သီတင်းပတ်က တရုတ်က လေယာဉ်ကွင်းတစ်ခုနှင့် အခြားဆောက်လုပ်ရေးလုပ်ရေးလုပ်ငန်းများဆောက်လုပ်နေသည့် the Fiery Cross သန္တာကျွန်း တန်းပေါ် အမေရိကန်ထောက်လှမ်းရေးလေယာဉ်ပျံသန်းမှုအပေါ်လုံးဝကျေနပ်မှုမရှိကြောင်း လွန်ခဲ့သည့် သီတင်းပတ်က ပေကျင်းက ပြောကြားခဲ့သည်။
တရုတ်နိုင်ငံခြားရေးဝန်ကြီးဋ္ဌာနက ၎င်း၏' ကျွန်းများနှင့် သန္တာကျောက်တန်းများပေါ် အမေရိကန်ထောက်လှမ်းရေးလေယာဉ်များ ပျံသန်းခြင်းသည် ဒေသတွင်း ငြိမ်းချမ်းရေးကို ခြိမ်းခြောက်နေကြောင်း တရုတ်နိုင်ငံခြားရေးဝန်ကြီးဋ္ဌာနက တနင်္လာနေ့က ပြောကြားခဲ့သည်။
တရုတ်က တောင်တရုတ်ပင်လယ်ရှိ လူလုပ်ကျွန်းပေါ်တွင် လက်နက်များ ဖြန့်ချထား
By ပရက်စ်တီဗီ 
ဝါရှင်တန်၊ မေ ၃၀ ။       ။ တောင်တရုတ်ပင်လယ်တွင် တရုတ်နိုင်ငံက တည်ဆောက်ထားသည့် လူလုပ်ကျွန်းများမှ ကျွန်းတစ် ကျွန်းပေါ်တွင် လက်နက်များ ဖြန့်ချထားကြောင်း ထောက်လှမ်းတွေ့ရှိရသည်ဟု အမေရိကန်က ပြောသည်။
ထောက်လှမ်းရေးပုံရိပ်များတွင် မြင်တွေ့ရသည်မှာ တရုတ်နိုင်ငံ၏ လူလုပ်ကျွန်းတစ်ကျွန်းပေါ်တွင် အမြောက်တပ်နှစ်တပ် ဖြန့် ကြက်ထားသည်ကို တစ်လနီးပါးအကြာက တွေ့ရှိကြောင်း အမည်မဖော် သည့် အမေရိကန်တာဝန်ရှိသူတစ်ဦးပြောကြားချက်ကို သည်ဝေါစထရိတ်ဂျာနယ်က ကိုးကားဖော်ပြ သည်။
တောင်တရုတ်ပင်လယ်အတွင်း တရုတ်နိုင်ငံက လူလုပ်ကျွန်းများ တည်ဆောက်နေခြင်းကြောင့် ဖိလစ်ပိုင်နှင့် ဗီယက်နမ် အပါအဝင် ပတ်ဝန်းကျင်နိုင်ငံများက ဝေဖန်လျက်ရှိသည်။
အဆိုပါ လူလုပ်ကျွန်းပေါ်မှ တရုတ်အမြောက်တပ်သည် အမေရိကန်လေယာဉ်နှင့် သင်္ဘောများကို ခြိမ်းခြောက်မှု မရှိသော်လည်း အနီးကျွန်းများအတွက် ပစ်ခတ်ခြိမ်းခြောက်နိုင်ကြောင်း သတင်းတွင် ဖော်ပြပြီး တရုတ်တို့က လူများနေထိုင်မှုအတွက်သာ ကျွန်း တည်ဆောက်ခြင်းဖြစ်သည်ဆိုခြင်းမှာ မမှန်မကန်ဖြစ်နေကြောင်း ဖော်ပြထားသည်။
အိုင်အက်စ်ကို သစ္စာခံသည့် အစွန်းရောက်အဖွဲ့များ တိုးပွားလာ
By ပရက်စ်တီဗီ 
ဝါရှင်တန်၊ မေ ၃၀ ။       ။ အာဖရိကမှသည် အရှေ့တောင်အာရှအထိ ရှိသည့် များပြားလာသော အစွန်းရောက် အဖွဲ့များက အိုင်အက်စ်အဖွဲ့ကို သစ္စာခံမှု များပြားလာကြောင်း နိုင်ငံတကာရဲတပ်ဖွဲ့(အင်တာပို) အကြီးအကဲက ပြောသည်။
ကုလသမဂ္ဂလုံခြုံရေးကောင်စီ သောကြာနေ့အစည်းအဝေးတွင် အင်တာပိုအကြီးအကဲ ဂျာဂန်စတော့က အိုင်အက်စ်ကို သစ္စာခံသည့် အစွန်းရောက်အဖွဲ့များ တိုးလာခြင်းနှင့် အစွန်းရောက် ဖြစ်လာနိုင်သူများ၏ ခရီးသွားမှုလမ်းကြောင်း ပြောင်းလဲလာခြင်းအကြောင်းကို ပြောဆိုခဲ့သည်။
နိုင်ဂျီးရီးယားအခြေစိုက် ဘိုကိုဟာရမ်နှင့် အီဂျစ်အခြေစိုက် ဗီလာယတ်ဆိုင်နိုင်းကဲ့သို့သော အကြမ်းဖက်အဖွဲ့များက အိုင်အက်စ်တို့၏ သစ္စာခံအဖွဲ့များဖြစ်သည်။
"လုံခြုံရေးကောင်စီ၏ ဧပြီလအတွင်းက အစီရင်ခံစာအရ နိုင်ငံပေါင်း ၁၀၀ ကျော်မှ အစွန်းရောက် ၂၅,၀၀၀ ကျော်သည် အီရတ်၊ ဆီးရီးယားနှင့် အခြားနိုင်ငံများမှ အယ်လ်ခိုင်ဒါနှင့် အိုင်အက်စ်အဖွဲ့ များနှင့် ပူးပေါင်းခဲ့ကြောင်း သိရသည်။"
၂၀၁၄ နှစ်လယ်မှ ၂၀၁၅ မတ်လအတွင်း ကမ္ဘာအနံှ့ အကြမ်းဖက်အစွန်းရောက်များ အရေအတွက်သည် ၇၀ ရာခိုင်နှုန်းကျော် တိုးလာကြောင်း ယင်းအစီရင်ခံစာတွင် ဖော်ပြထားသည်။
အိုင်အက်စ်လူသစ်များက ဆီးရီးယားနှင့် အီရတ်အိမ်နီးချင်းနိုင်ငံဖြစ်သည့် တူရကီကို ဖြတ်ကာ ယင်းအဖွဲ့နှင့် သွားရောက်ပူးပေါင်းကြခြင်း ဖြစ်သည်။ သို့သော်လည်း ယခုတွင် စစ်သွေးကြွ ဖြစ်လာ မည့်သူများက လမ်းကြောင်းသစ်များဖြင့် သွားရောက်နေကြပြီဖြစ်သည်။
အကြမ်းဖက်မှုကို အားပေးထောက်ခံသည့် နိုင်ငံစာရင်းမှ ကျူးဘားကို အမေရိကန် ပယ်ဖျက်
By အေအက်ဖ်ပီ 
ဝါရှင်တန်၊ မေ ၃၀ ။      ။ ဆယ်စုနှစ်ငါးစုကြာ ရပ်နားထားသော သံတမန်ဆက်ဆံရေး ပြန်လည်ပြုလုပ်ရန် နှစ်နိုင်ငံစလုံးက ကြိုးပမ်းလျက်ရှိစဉ် အမေရိကန်ကို ကျူးဘားကို အကြမ်းဖက်မှု အားပေး ထောက်ခံသည့် နိုင်ငံစာရင်းမှ သောကြာနေ့က ပယ်ဖျက်လိုက်ရာ ကြီးမားသည့် အတားအဆီးကြီးတစ်ခုကို ဖယ်ရှားခဲ့ခြင်းဖြစ်သည်။
အမေရိကန်က ကျူးဘားကို ၁၉၈၂ ခုနှစ်က နာမည်ပျက်စာရင်း သွင်းခဲ့မှုကြောင့် ကျူးဘားသည် ကမ္ဘာ့ဈေးကွက်သို့ ဝင်ရောက်ရေး အဟန့်အတားဖြစ်ခဲ့သည့်အပြင် နိုင်ငံတကာ၏ အပယ်ခံလို ဖြစ်လာခဲ့သည်။
အမေရိကန်၏ ဆုံးဖြတ်ချက်ကို ပယ်ဖျက်ရန် ကျူးဘားက တောင်းဆို နေခဲ့သည်။ ကျူးဘားကို အကြမ်းဖက်မှု အားပေးသည့် နိုင်ငံအဖြစ်မှ ပယ်ဖျက်ပေးရေး ဧပြီလက သမ္မတအိုဘားမား ကကွန်ဂရက်သို့ အချိန် ၄၅ ရက်ပေးပြီးနောက် ယင်းသို့ ဆုံးဖြတ်ချက်ချရန် ဖြစ်လာခြင်းဖြစ်ကြောင်း နိုင်ငံခြားရေးဝန်ကြီး ဂျွန်ကယ်ရီက အတည်ပြုခဲ့ခြင်း ဖြစ်သည်။
"အိန္ဒိယတွင် အပူလှိုင်းကြောင့် သေဆုံးသူ ၂,၀၀၀ ကျော်သို့ ရောက်ရှိ"
By ပရက်စ်တီဗီ 
"နယူးဒေလီ၊ မေ ၃၀ ။       ။ အိန္ဒိယနိုင်ငံတွင် ပြင်းထန်သည့် အပူလှိုင်းကြောင့် သေဆုံးသူဦးရေမှာ ၂,၀၀၀ ကျော်သို့ရောက်ရှိ သွားပြီဖြစ်ကြောင်း အရာရှိများက ပြောကြားသည်။"
"သောကြာနေ့ မွန်းတည့်နောက်ပိုင်း လူ ၂၀၀ ကျော် သေဆုံးခဲ့ရာ အန်ဒရာပရာဒေ့ရှ် ပြည်နယ်နှင့် တေလန်ဂါနာပြည်နယ် တို့တွင် သေဆုံးသူဦးရေမှာ ၁,၉၇၉ ဦးအထိ ရောက်ရှိနေပြီဟု ကပ်ဘေး စီမံခန့်ခွဲရေး အရာရှိများက မေ ၃၀ တွင်ပြောကြား သည်။"
ဒေသခံမီဒီယာများ၏ ရေးသားချက်အရ သြရိသ၊ မက်ဟီယားပရာဒေ့ရှ်၊ ဂူဂျာရတ်နှင့် ဒေလီ ပြည်နယ်တို့တွင်လည်း အပူလှိုင်းကြောင့် လူ ၆၂ ဦး သေဆုံးခဲ့သည်။
ထိခိုက်သေဆုံးမှု အများဆုံးမှာ အန်ဒရာပရာဒေ့ရှ်နှင့် တေလန်ဂါနာပြည်နယ်တို့မှ ပြည်သူများဖြစ်ပြီး ၎င်းပြည်နယ်များတွင် အပူချိန်မှာ လွန်ခဲ့သည့် သီတင်းပတ်၌ ၁၂ နှစ်တာကာလအတွင်း ရှည်ကြာသည့် အမြင့်ဆုံးအပူချိန် ရှိနေခဲ့သည်။ ပြင်းထန်သည့် အပူချိန်များမှာ နောက်နှစ်ရက်အထိ ဆက်ရှိနိုင်သည်ဟု မိုးလေဝသအရာရှိများက ပြောကြားသည်။
အမေရိကန်တွင် ဗလီရှေ့၌ မွတ်စလင်ဆန့်ကျင်ရေး ဆန္ဒပြ
By သည်ဘလေ့ဇ် 
ဖီးနစ်၊ မေ ၃၀ ။       ။ အမေရိကန်နိုင်ငံ ဖီးနစ်မြို့ ဗလီတစ်ခုရှေ့တွင် မွတ်စလင်ဆန့်ကျင်ရေး ဆန္ဒပြမှု ဖြစ်ပွားပြီး မွတ်စလင်များဘက်က ရပ်တည်ပေးသူများက တန်ပြန် ဆန္ဒပြမှုဖြစ်ပွား ခဲ့သည်။
ထိုသို့ ဆန့်ကျင်ဘက် ဆန္ဒပြသမှုနှစ်ရပ် ထိပ်တိုက်တိုး တွေ့ခဲ့သော်လည်း ဆူပူမှုမဖြစ်ခဲ့ဘဲ ငြိမ်းငြိမ်းချမ်းချမ်းပင် ပြီးဆုံးသွားခဲ့သည်။
ဖမ်းဆီးခဲ့သူမရှိကြောင်း၊ ဒဏ်ရာရရှိသူလည်း မရှိကြောင်း ဖီးနစ်နစ်ရဲဌာန ပြောရေးဆိုခွင့်ရှိသူက ပြောသည်။
တန်ပြန်ဆန္ဒပြသူများနှင့် မွတ်စလင်ဆန့်ကျင်ရေး ဆန္ဒပြသူများကို ရဲက လူစုခွဲလိုက်သည်။ သို့သော် နှစ်ဘက်အုပ်စုက ရဲက စည်းတားထားသည့် နေရာမှ အပြန်အလှန် အော်ဟစ်ကြ သည်။
ဖိလစ်ပိုင်၏ ကွန်မြူနစ် ပျောက်ကြားခေါင်းဆောင်ကို ဖမ်းဆီးမိ
By အေအက်ဖ်ပီ 
မနီလာ၊ ဇွန် ၂ ။        ။ ဖိလစ်ပိုင်တွင် ထိပ်တန်းကွန်မြူနစ် ပျောက်ကြားခေါင်းဆောင်ကို ဖမ်းဆီးလိုက်ရာ ဆယ်စုနှစ်များစွာကြာ ရှည်သည့် မော်ဝါဒီပုန်ကန်မှုမှာ အထိနာခဲ့သည်။
လွန်ခဲ့သည့်နှစ်ကလည်း ၎င်း၏ ရှေ့က ခေါင်းဆောင်များလည်း ထိန်းသိမ်းခံခဲ့ရသည်ဟု အရာရှိများက ဇွန် ၂ ရက်တွင် ပြောကြား သည်။
"အဒဲလ်ဘာတိုဆီလ်ဗာကို ဖိလစ်ပိုင် ကွန်မြူနစ်ပါတီ(CPP)နှင့် ယင်း၏ လက်နက်ကိုင်အဖွဲ့ NPA ၏ရာထူးအမြင့်ဆုံးခေါင်းဆောင် အဖြစ် ယူဆကြသည်ဟု စစ်တပ်၏ ကြေညာချက်တစ်ခု တွင် ဖော်ပြထားသည်။ ""သူဟာတစ်နိုင်ငံလုံးရှိတဲ့ သူပုန်တွေရဲ့လှုပ်ရှားမှု ကို စီစဉ်တဲ့သူပါ""ဟု စစ်တပ် ပြောခွင့်ရပုဂ္ဂိုလ် ဗိုလ်မှူးချုပ် ဟိုဆေးလီတိုကာကီလာလာက အေအက်ဖ်ပီကိုပြော ကြားခဲ့သည်။"
"""ဒီဖမ်းဆီးမှုက ကြီးမားတဲ့ အကျိုးသက်ရောက်မှုရှိပါလိမ့်မယ်။ ဒါက သူတို့ရဲ့ မဟာဗျူဟာမြောက် ဦးတည်ချက်နဲ့ အစီအစဉ်တွေ ကို ဖြတ်တောက်ပစ်ပါလိမ့်မယ်""ဟု ကာကီလာလာက ပြောကြားသည်။ လွန်ခဲ့သည့်နှစ်၊ မတ်လကလည်း CPP ဥက္ကဋ္ဌ ဘင်နစ်တိုတီယမ်ဇွန်နှင့် ဇနီးဖြစ်သူ ပါတီ၏ အတွင်းရေးမှူးချုပ် ဝီလ်မာတီယမ်ဇွန်တို့ကို ဖိလစ်ပိုင်လုံခြုံရေးတပ်ဖွဲ့ဝင်များက ဖမ်းဆီးနိုင်ခဲ့သည်။"
"လူထောင်ပေါင်းများစွာသေဆုံးခဲ့သော စစ်ဆင်ရေးကြီးတစ်ခု ပြီးဆုံးပြီးနောက် ယခုအခါ NPA တွင် တိုက်ခိုက်ရေးသမား ၄,၀၀၀ အောက်သာ ရှိတော့သည်ဟု ကာကီလာလာ ကပြောကြား ခဲ့သည်။"
သြစတြေးလျသင်္ဘောက နှင်လွှတ်သော ခိုလှုံခွင့် ရှာဖွေသူတို့၏ လှေ သန္တာကျောက်တန်းပေါ်တွင် ပျက်နေဟု အင်ဒိုနီးရှားရဲတပ်ဖွဲ့ပြောကြား
By အေဘီစီ 
ဂျာကာတာ၊ ဇွန် ၂ ။       ။ ခိုလှုံခွင့်ရှာဖွေသူ ၆၅ ဦးကို တင်ထားသည့် လှေတစ်စီးသည် သြစတြေးလျ အာဏာပိုင်များက နှင်လွှတ် ခံရပြီးနောက် သန္တာကျောက်တန်းတစ်ခုပေါ်တွင် ပျက်နေကြောင်း အင်ဒိုနီးရှားရဲတပ်ဖွဲ့က ပြောသည်။
ထိုလှေပေါ်တွင် သီရိလင်္ကာ ၅၄ ဦး၊ ဘင်္ဂလားဒေ့ရှ် ၁၀ ဦး၊ မြန်မာနိုင်ငံမှ တစ်ဦးနှင့် လှေအဖွဲ့သား ၅ ဦးတို့ ပါဝင်သည်ဟု အင်ဒိုနီးရှားရဲတပ်ဖွဲ့က ပြောသည်။ အဆိုပါလူများမှာ နယူးဇီလန် သို့ သွားရန် ကြိုးပမ်းခဲ့ခြင်းဖြစ်သည်ဟု ဆိုသည်။
လှေပေါ်တွင် အမျိုးသမီးလေးဦးနှင့် လမ်းလျှောက်စ ကလေးငယ် သုံးဦးလည်း ပါသည်။ ဝေးလံသော လန်ဒုတီကျွန်းအနီး သန္တာကျောက်တန်း တစ်ခုပေါ်တင်လျက် လှေပျက်ပြီးနောက် ၎င်းတို့အား အနောက်တီမောကမ်းလွန် ရုတ်ကျွန်း၌ ထိန်းသိမ်းထားသည်။
လှေအဖွဲ့သားတစ်ဦးမှာ ရဲတပ်ဖွဲ့ဝင်တို့၏ လက်မှ ထွက်ပြေးသွားခဲ့ပြီး ၎င်းရှိနေသော နေရာကို မသိရသေးပေ။ ၎င်းလှေမှာ မေ ၅ ရက်က အနောက်ဂျာဗားမှ ထွက်ခွာလာပြီးနောက် သြစတြေးလျ နယ်ခြားစောင့် ကင်းလှည့်သင်္ဘောက ဟန့်တားကာ ပြန်လွှတ်လိုက်ခြင်းဖြစ်ကြောင်း ရုတ်ကျွန်း၏ ရဲတပ်ဖွဲ့အကြီးအကဲ ဟီဒါယတ်က အေဘီစီကို ပြောကြားသည်။
ထိုင်းနှင့် မြန်မာ လူမှောင်ခိုစခန်းများတွင် ထိန်းသိမ်းခံထားရသည့် အမျိုးသမီးများ လိင်ကျွန်သဖွယ် ဆက်ဆံခံနေရပြီး ငယ်ရွယ်ချောမောသည့် မိန်းကလေးများကို ညစဉ် ခေါ်ထုတ်သွားပြီး အုပ်စုလိုက် မုဒိမ်းပြုကျင့်မှုများ ဖြစ်ပွားနေသည်ဟုဆို
By ပရက်စ်တီဗီ 
ကွာလာလမ်ပူ၊ ဇွန် ၂ ။     ။ ထိုင်းနှင့် မြန်မာ လူမှောင်ခိုကုန်ကူးစခန်းများသို့ ရောက်ရှိထိန်းသိမ်းခံရသည့် ရိုဟင်ဂျာဆိုသူ အမျိုးသမီးများသည် ၎င်းတို့ကို ချုပ်နှောင်ထားသူများ၏လိင်ကျွန် သဖွယ် ဆက်ဆံခံရခြင်းနှင့် အုပ်စုလိုက် မုဒိမ်းပြုကျင့်ခြင်းများကို ခံခဲ့ရကြောင်း မလေးရှားမီဒီယာက ဖော်ပြသည်။
မြန်မာနိုင်ငံ မောင်တောမှ လာသည်ဆိုသည့် အသက် ၂၄ နှစ်အရွယ် နာခါအစ်ဒါ အဒူဆူခါဆိုသူ အမျိုးသမီးက သူ့ကလေးငယ်နှင့် ထိုင်းနိုင်ငံ ပတ်ဒေါင်ဘီဆာရှိ မှောင်ခိုစခန်းတွင် ရှစ်ရက်ကြာ ထိန်းသိမ်းခံခဲ့ရသူဖြစ်သည်။ ယင်းစခန်းများတွင် အမျိုးသမီးငယ်ငယ်လေးများကို ညဘက်များတွင် လာလာခေါ်ထုတ်သွားတတ်သည်ဟု ဆူခါက ပြောကြောင်း မလေးရှာနိုင်ငံပိုင် ဘာနားမားသတင်း အေဂျင်စီက တနင်္လာနေ့က သတင်းထုတ်လွှင့်ခဲ့သည်။
” ညတိုင်းပါပဲ၊ ချောမောပြီး ခပ်ငယ်ငယ် ရိုဟင်ဂျာဆိုသူ မိန်းကလေးတွေ နှစ်ယောက် သုံးယောက်ကို အစောင့်တွေက လာလာခေါ်ထုတ်သွားတတ်တယ်။ နောက် ဘယ်မှန်းမသိရတဲ့ နေရာကို ခေါ်သွားတာဖြစ်တယ်”ဟု ၎င်းက ပြောသည်။
”သူတို့လေးတွေကို အစောင့်တွေက အုပ်လိုက် မုဒိမ်းကျင့်ခဲ့ကြလိမ့်မယ်။ မိန်းကလေးနှစ်ယောက် ဒီလိုအုပ်စုလိုက် မုဒိမ်းပြုကျင့်ခံရပြီး ကိုယ်ဝန်ရှိလာကြတယ်”ဟု ဆူခါက ပြောသည်။ ထိုသို့ ခေါ်ဆောင်သွားကြသည်မှာ ယင်းအစောင့်များက ၎င်းတို့ အာသာဆန္ဒ မပြေမချင်း ရက်များစွာ ခေါ်ဆောင်သွားခြင်းဖြစ်ကြောင်း ၎င်းက ဖြည့်စွက်ပြောသည်။
သီးနှံအထွက်ကောင်းရေး ယဇ်ပူဇော်မှုဟု သံသယဖြစ်ဖွယ် ဖြစ်ရပ်တွင် အိန္ဒိယအမျိုးသားတစ်ဦး ခေါင်းဖြတ်ခံရမှု ရဲတပ်ဖွဲ့က စုံစမ်းစစ်ဆေး
By အေအက်ဖ်ပီ 
နယူးဒေလီ၊ ဇွန် ၂ ။       ။ အိန္ဒိယနိုင်ငံ၊ အရှေ့ပိုင်းတွင် သီးနှံအထွက်ကောင်းရေး နတ်များကို ပူဇော်ပသသောအားဖြင့် အသက် ၅၅ နှစ်အရွယ်ရှိ အမျိုးသားတစ်ဦးအား ယဇ်ပူဇော်သူ အုပ်စုတစ်ခုက ခေါင်းဖြတ်ခဲ့မှု ဟုတ် မဟုတ် အိန္ဒိယရဲတပ်ဖွဲ့က စုံစမ်းစစ်ဆေးလျက်ရှိသည်ဟု အရာရှိတစ်ဦးက ဇွန် ၂ တွင် ပြောကြား ခဲ့သည်။
ဆင်းရဲသည့် ဂျဟာခန်ပြည်နယ်ရှိ လယ်သမားအများစု နေထိုင်သော လူမျိုးစု ကျေးရွာတစ်ရွာတွင် အလုပ်လက်မဲ့တစ်ဦးဖြစ်သူ သေပါခါရိယ၏ ခေါင်းဖြတ်ခံထားရသော အလောင်းကို တနင်္ဂနွေနေ့က ၎င်း၏ အိမ်တွင်တွေ့ခဲ့ရသည်။
"ယဇ်ပူဇော်သည့် အုပ်စုတစ်ခုသည် ခါရိယ၏ အိမ်အတွင်း ချိုးဖောက်ဝင်ရောက်ကာ ခေါင်းဖြတ်သွားခဲ့ပြီး ခေါင်းကို စိုက်ကွင်းတစ်ခုတွင် မြုပ်ရန် ယူသွားခဲ့သည်ဟု ခါရိယနှင့် ညီအစ်ကိုတော်သူက ရဲတပ်ဖွဲ့ကို ပြောကြားခဲ့သည်။ ယင်းသို့ ပူဇော်မှုက သီးနှံအထွက်တိုး၍ မိုးကောင်းရန် ရည်ရွယ်ခြင်းဖြစ်သည်ဟု ဆိုသည်။ ""ယဇ်ပူဇော်တဲ့သူတွေက သူ့ကိုစတေးဖို့ သတ်ဖြတ်ခဲ့ကြတယ်။ သူ့ခေါင်းက အခုထိ ပျောက်နေတုံးပဲလို့ မိသားစုက ပြောပါတယ်""ဟု ဂမ်မလာခရိုင်တွင် ဖြစ်ပွားခဲ့သည့် လူသတ်မှုကို စုံစမ်းစစ်ဆေးနေသော အရာရှိ အာဂျေးကူးမား သာကူရ်က အေအက်ဖ်ပီကို ပြောကြားခဲ့သည်။"
ခါရိယမှာ တစ်ယောက်တည်း နေထိုင်သူဖြစ်သည့်အတွက် ဒေသအခေါ် အော်ကက်စ်ဟု ခေါ်ဆိုသည့် ယဇ်ပူဇော်သူများအတွက် လွယ်ကူသော ပစ်မှတ်ဖြစ်သွားခဲ့သည်ဆိုသည်။ သတ်ဖြတ်သူများကို မဖော်ထုတ်နိုင်သေးဟု သာကူရ်က ပြောကြားခဲ့သည်။ ပြည်တွင်းမီဒီယာများတွင် ဖော်ပြထားချက်အရ ရွာသားများမှာ အဆိုပါ ယဇ်ပူဇော်သူအုပ်စုကို အလွန်အမင်း ကြောက်ရွံ့၍ ရဲကို မတိုင်ရဲဟု ဆိုသည်။ ၎င်းအုပ်စုသည် နှစ်စဉ် မုတ်သုန်မိုးမကျမီ အဆိုပါအရပ်တွင် လှည့်လည်သွားလာ ကြသည်။
အယူသည်းသော အိန္ဒိယတွင် လူဖြင့် ယဇ်ပူဇော်မှုများကို ဝေးလံခေါင်သီ၍ ဆင်းရဲသော အရပ်ဒေသများတွင် ဖြစ်ပွားလေ့ရှိပြီး ၎င်းအရပ်ရှိ လူအချို့မှာ အောက်လမ်းပညာရှင်များကို ကြောက်လည်းကြောက် လေးလည်းလေးစားကြသည်။ အဆိုပါ အောက်လမ်းဆရာများက နတ်များကို ပသရန် ဓားစာခံများကို သတ်ဖြတ်လေ့ရှိသည်။
ရိုဟင်ဂျာဆိုသူများကို ခွဲခြားဆက်ဆံခြင်းများ အဆုံးသတ်ရန် မြန်မာကို အိုဘားမားတိုက်တွန်း
By စီအင်န်အေ 
ဝါရှင်တန်၊ ဇွန် ၂ ။  ။ စစ်အုပ်ချုပ်ရေးဖြင့် ဆယ်စုနှစ်များစွာ အုပ်ချုပ်ခဲ့ရာမှ ဒီမိုကရေစီ အသွင်ကူးပြောင်းမှုကို အောင်မြင်လိုလျှင် ရိုဟင်ဂျာဆိုသူ လူနည်းစုများကို ခွဲခြားဆက်ဆံခြင်းများကို အဆုံးသတ်ပစ်ရန် မြန်မာနိုင်ငံကို သမ္မတအိုဘားမားက တိုက်တွန်းခဲ့သည်။
မြန်မာနိုင်ငံ အနောက်ပိုင်းတွင် ဦးရေ ၁ ဒသမ ၃ သန်းရှိ ယင်းမွတ်စလင်အုပ်စုသည် ဘေးဒုက္ခများ ဆိုက်ရောက်နေသော်လည်း အများစုမှာ နိုင်ငံသားအဖြစ် ငြင်းဆန်ခံထားကြရပြီး ယင်းပြဿနာက အရှေ့တောင်အာရှတွင် ရွှေ့ပြောင်းအခြေချခြင်း ပြဿနာများ ဖြစ်ပေါ်စေခဲ့သည်။
"ဘင်္ဂလားဒေ့ရှ်မှ ရိုဟင်ဂျာဆိုသူများ သို့မဟုတ် စီးပွားရေးအရ ရွှေ့ပြောင်းသူများ ၃,၅၀၀ ခန့် ထိုင်း၊ မလေးရှားနှင့် အင်ဒိုနီးရှားနိုင်ငံများသို့ ရောက်ရှိခဲ့ပြီး ထောင်ပေါင်းများစွာလည်း လှေများဖြင့် ပင်လယ်ဖြတ် ဝင်ရောက်ရာတွင် ပင်လယ်ပြင်အတွင်း သောင်တင်နေဖွယ်ရှိနေသည်။"
တရုတ်နှင့် တောင်ကိုရီးယား ကုန်သွယ်ရေး သဘောတူညီချက်က တောင်ကိုရီးယား အလှအပ ခွဲစိတ်ဆရာဝန်များကို ဆွဲဆောင်နိုင်
By သည် ကိုရီးယား ဟာရယ် 
ဆိုးလ်၊ ဇွန် ၂ ။   ။ တနင်္လာနေ့က လက်မှတ်ရေးထိုးခဲ့သည့် နှစ်နိုင်ငံ လွတ်လပ်စွာကုန်သွယ်ရေး သဘောတူညီချက်၏ အကျိုးရလဒ်အဖြစ် တောင်ကိုရီးယားနိုင်ငံတွင် ရေပန်းစားနေသော အလှအပ ခွဲစိတ်ပြုပြင် ဝန်ဆောင်မှုများကို တရုတ်နိုင်ငံတွင်လည်း ကျယ်ကျယ်ပြန့်ပြန့် ရလာနိုင်ဖွယ်ရှိကြောင်း ခန့်မှန်းနေကြသည်။
သဘောတူညီချက်အရ ပလတ်စတစ် ခွဲစိတ်ဆရာဝန်များ အပါအဝင် တောင်ကိုရီးယားတွင် ခွင့်ပြုချက် လိုင်စင်ရပြီးသူ ဆရာဝန်များသည် တရုတ်နိုင်ငံတွင် ၆ လမှ တစ်နှစ်အထိ အလုပ် လုပ်နိုင်တော့မည် ဖြစ်သည်။
တောင်ကိုရီးယားနှင့် နီးသော တရုတ်နိုင်ငံ၏ အရှေ့နှင့် အရှေ့မြောက်ပိုင်းက ကမ်းရိုးတန်းမြို့အချို့သည် တိုးတက်အဆင့်မြင့်သည့် ကိုရီးယား ဆေးပညာ၊ ဆေးဝါးများနှင့် ကိရိယာများကို ရနိုင်မည်ဖြစ်သည့်အပြင် နိုင်ငံတကာ ကျန်းမာရေးဌာနများကိုလည်း ထူထောင်လာနိုင်လိမ့်မယ်ဟု ကျွမ်းကျင်သူများက ပြောကြားကြသည်။
ပင်လယ်နက်အတွင်း အမေရိကန် ဖျက်သင်္ဘောအနီး ရုရှစစ်လေယာဉ်များက အနီးကပ်ဖြတ်၍ ပျံသန်းခဲ့
By ဘီဘီစီ 
ပင်တဂွန်၊ ဇွန် ၂ ။  ။ ပင်လယ်နက်အတွင်းတွင် ပြီးခဲ့သည့်ရက်များအတွင်းက အမေရိကန် ဖျက်သင်္ဘောတစ်စင်း ခုတ်မောင်းနေရာသို့ ရုရှစစ်လေယာဉ်များ ဖြတ်ကျော်ပျံသန်းလာခဲ့ကြောင်း ပင်တဂွန်က ပြောသည်။
အမေရိကန် ဖျက်သင်္ဘော USS Ross က ကျုးကျော်ရန်လိုသည့် အပြုအမူများရှိခဲ့သည်ဟု ရုရှနိုင်ငံပိုင်မီဒီယာက သတင်းထုတ်ပြန်သည်။
သို့သော်လည်း သင်္ဘောသည် နိုင်ငံတကာ ရေပိုင်နက်အတွင်းမှာပင် အချိန်ပြည့် ကောင်းမွန်စွာ ခုတ်မောင်းနေခဲ့ခြင်းဖြစ်ပြီး ပုံမှန်အော်ပရေးရှင်းကိုသာ ဆောင်ရွက်ခဲ့ခြင်းဖြစ်ကြောင်း အမေရိကန် ကာကွယ်ရေးဝန်ကြီးဌာနက ပြောသည်။
သင်္ဘောနှင့် မီတာ ၅၀၀ အနီးထိ ရုရှစစ်လေယာဉ်တစ်စင်း ဖြတ်ပျံသန်းသွားခဲ့သည့် ဗီဒီယိုကို လည်း အမေရိကန်ရေတပ်က ထုတ်လွှင့်ခဲ့သည်။
အိုင်အက်စ်တို့ မွတ်စလင် သာယာရွှေပြည် မက်လုံးဖြင့် အနောက်နိုင်ငံသားများကို ဆွဲဆောင်သိမ်းသွင်းနေဟုဆို
By ဝါရှင်တန်ပို့စ် 
ဝါရှင်တန်၊ ဇွန် ၂ ။      ။ အိုင်အက်စ်စစ်သွေးကြွအုပ်စုက ကျန်းမာရေးဌာနများ၊ ဘုံမီးဖိုချောင်များ၊ လက်နက်များ၊ စက်ရုံများ၊ ရေနံကုမ္ပဏီများနှင့် ကျောင်းများနှင့် ပြီးပြည့်စုံသည့် အကြမ်း ဖက်လူ့ဘောင်တစ်ရပ်ကို တည်ဆောက်နေသည်ဟု အုပ်စု၏ များမြောင်လှသော လူမှုမီဒီယာသတင်းများကို သရုပ်ခွဲ လေ့လာချက်တစ်ခုအရ သိရသည်။
အိုင်အက်စ်အုပ်စုက အဆိုပါ အဖွဲ့အစည်းများကို သူတို့ သိမ်းပိုက်ထားသည့် နယ်မြေများ အတွင်းသို့သွတ်သွင်းရန် မီဒီယာစစ်ဆင်ရေး ဆင်နွှဲနေသည်။ တွတ်တာ (Twitter)နှင့် အလားတူ လူမှုကွန်ရက်များ ပေါ်တွင် ၎င်းတို့ အောင်နိုင်သည့်မြေကို မွတ်စလင် ဗျာဒိတ်ရမြေအဖြစ် သရုပ်ဖော် နေသည်။ ဆိုလိုရင်းကအိုင်အက်စ်တို့၏ ခေါင်းဆောင်အဘူ ဘာကာဘက်ဂဒါဒီကခါလီ ဖိတ် (သို့မဟုတ်) အစ္စလာမ်နိုင်ငံတော်ဟု ခေါ်သည့် နယ်မြေကို ထိန်းကျောင်းမောင်းနှင်ရန် ဥရောပ၊ ကနေဒါနှင့် အမေရိကန်တို့မှ အနောက်နိုင်ငံသားများကို အီရတ်နှင့် ဆီးရီးယားသို့ လာရောက်ကြရန် ဆွဲဆောင်စည်းရုံးနေခြင်းပင် ဖြစ်သည်။
နေ့စဉ်နှင့်အမျှ အမေရိကန် ဦးဆောင်သည့် ဗုံးကြဲမှုများကြား ပြေးလွှားနေရသည့် ဘဝတွင်ပင် ISIS နှင့် ISIL ဟုလည်းaခါ်ဝေါ်ကြ သည့်အိုင်အက်စ်စစ်သွေးကြွတို့ကကြီးထွားလာနေသောလူထုကြီး၏လိုအပ်ချက်များကို ဖြည့်ဆည်းရန်အထူးသဖြင့်ဆီးရီးယားနိုင်ငံ အတွင်းရှိ ၎င်းတို့အခေါ် မြို့တော် ရပ်ကာ၏ အတွင်းနှင့် ဝန်းကျင်တွင် မြို့ပြအခြေခံ အဆောက်အအုံများ ကို ဆောက်လုပ်နေ ကြောင်း ပြောကြားခဲ့သည်။
‘‘သူတို့ရဲ့ စီမံကိန်းကို အဓွန့်ရှည်စေဖို့အတွက် အိုင်အက်စ်တွေဟာ လူထုကြီးကို အခြေခံ ဝန်ဆောင်မှု တွေပေးဖို့ လိုအပ်တယ် ဆိုတာကို သိတယ်။ ဝင်ငွေကို ဖန်တီးရမယ်ဆိုတာကို သိတယ်။ အောင်မြင်စွာ လည်ပတ်နေတဲ့ လူ့ဘောင်တစ်ရပ်ကို ဖွဲ့စည်းဖို့ ပညာတတ်တွေဟာ မရှိမဖြစ် အစိတ်အပိုင်းတွေဆိုတာကို သိတယ်’’ဟု အရှေ့အလယ်ပိုင်း မီဒီယာသုတေသန အင်စတီကျုမှ အစီရင်ခံစာတစ်စောင်တွင် ပြောကြားထား သည်။ ထိုအဖွဲ့၏ သရုပ်ခွဲဆန်းစစ်သူများက တစ်နေ့လျှင် ၂၄ နာရီလုံးလုံး အိုင်အက်စ် အုပ်စု၏ ထောင်ပေါင်းများစွာသော အင်တာနက်ပို့စတင်များကို စောင့်ကြည့် လေ့လာသုံးသပ်နေသည်။
"အမေရိကန်က အီရတ်အတွက် ဒုံးကျည် ၂,၀၀၀ ထုတ်ပေး"
By ရိုက်တာ 
"ဝါရှင်တန်၊ ဇွန် ၂ ။       ။ တနင်္လာနေ့က အမေရိကန် ကာကွယ်ရေးဝန်ကြီးဌာနအရာရှိက ရိုက်တာသတင်းဌာနကို ပြောကြားချက်အရ အမေရိကန်ပြည်ထောင်စုက AT-4 တင့်ကားဖျက် လက်နက် ၂,၀၀၀ကို အီရတ်အတွက် ရည်ရွယ်ပြီး ထုတ်ပေးခဲ့ရာတွင်၊ ၁,၀၀၀ကို ဘဂ္ဂဒက်အစိုးရထံသို့ တိုက်ရိုက်ပေးပို့ခဲ့ပြီး ကျန်သည့်တစ်ဝက်ကိုမူ အမေရိကန်ဦးဆောင်သည့် ညွှန့်ပေါင်း တပ်ဖွဲ့က အီရတ်များကို လေ့ကျင့်ပေးရန်နှင့် အနာဂတ်အရေးပေါ် အခြေအနေများအတွက် အသုံးပြုရန် ထိန်းသိမ်းထား သည်ဟု ဆိုသည်။"
လက်နက်များကို လွန်ခဲ့သည့် နှစ်ရက်သုံးရက်က ထုတ်ပေးခဲ့ခြင်းဖြစ်ပြီး အသေးစိတ်ကိုမူ အဆိုပါ အမည်မဖော်လိုသူ အရာရှိက ထုတ်ဖော်ပြောကြားခြင်း မရှိပေ။
ပင်တဂွန်စစ်ဌာနချုပ်ကမူ ယင်းကဲ့သို့ လက်နက်များ ထုတ်ပေးခြင်းမှာ အီရတ်များအား ဗုံးများ တပ်ဆင်ထားသည့် ယာဉ်များကို မောင်းနှင်ချဉ်းကပ်လာမည့် အသေခံဗုံးခွဲသမားများရန်မှ ခုခံကာကွယ်နိုင်ရေး အကူအညီပေးရန်ဖြစ်သည်ဟု ဆိုသည်။ အိုင်အက်စ်စစ်သွေးကြွများက ယမန်လက အီရတ်တပ်ဖွဲ့များထံမှ ရာမာဒီကို သိမ်းပိုက်ရာတွင် ထိုပုံစံတိုက်ခိုက်မှုကို အသုံးပြုခဲ့ ကြသည်။
မားစ်ရောဂါဖြင့် ပထမဆုံး နှစ်ယောက် သေဆုံးကြောင်း တောင်ကိုရီးယား ကြေညာ
By အေအက်ဖ်ပီ 
ဆိုးလ်၊ ဇွန် ၂ ။     ။ အရှေ့အလယ်ပိုင်း အသက်ရှူလမ်းကြောင်းရောဂါ(MERS)ကြောင့် လူနှစ်ဦး သေဆုံးခဲ့ရပြီ ဖြစ်ကြောင်းနှင့် ထိုဗိုင်းရပ်ကြောင့် ပထမဆုံး သေဆုံးမှုများပင်ဖြစ်ကြောင်း တောင်ကိုရီးယား ကျန်းမာရေးဝန်ကြီးဌာနက အင်္ဂါနေ့ (ဇွန်၂)တွင် အတည်ပြုခဲ့သည်။
မားစ်ရောဂါသံသယနဲ့ ကုသမှု ခံယူနေတဲ့ ၅၈ နှစ်အရွယ် အမျိုးသမီးတစ်ဦးဟာလည်း တနင်္လာနေ့မှာ ပြင်းထန်တဲ့ အသက်ရှူလမ်းကြောင်း ပျက်pီးမှုနဲ့ သေဆုံးသွားခဲ့ရာမှာ နောက်ပိုင်း စမ်းသပ်မှုများအရ မားစ်ဗိုင်းရပ်ပိုး အမှန်တကယ်ရှိနေကြောင်း တွေ့ရှိလာခဲ့ရသည်။
နောက်ထပ် ကြမ္မာငင်သူတစ်ဦးမှာ နှစ်ရက် သုံးရက်အလွန်က မားစ်ဗိုင်းရပ်ပိုးရှိနေသည်ဟု အတည်ပြုထားသည့် ၇၁ နှစ်အရွယ် အမျိုးသားတစ်ယောက်မှာလည်း အင်္ဂါနေ့က သေဆုံးသွား ခဲ့သည်ဟု ကျန်းမာရေးဝန်ကြီးဌာနက ကြေညာချက်တစ်ရပ်တွင် ပြောကြားခဲ့သည်။
တနင်္လာနေ့ညတွင် နောက်ထပ်လူ ၆ ဦးတွင် မားစ်ရောဂါကို စမ်းသပ်တွေ့ရှိရပြန်ရာ ကူးစက်ခံရသူ အရေအတွက်မှာ သေဆုံးသူနှစ်ဦး အပါအဝင် စုစုပေါင်း ၂၅ ဦး ရှိသွားခဲ့ပြီဖြစ်သည်။
အရှေ့အလယ်ပိုင်းပြင်ပတွင် အကြီးမားဆုံး ရောဂါကူးစက် ပြန့်ပွားမှုဖြစ်သောကြောင့် အာရှ၏ စတုတ္ထ စီးပွားရေးအင်အား အကြီးမားဆုံးနိုင်ငံတွင် ပြည်သူများကြား ထိတ်လန့်မှုများ ဖြစ်ပေါ်ခဲ့ရသည်ဟု ဆိုသည်။
တောင်ကိုရီးယားနိုင်ငံတွင် ပထမဆုံး ရောဂါဖြစ်ပွားမှုကို မေ၂၀ ရက်တွင် စတင်သိရှိခဲ့ရပြီး ကျန်းမာရေးဝန်ကြီးဌာနက ဗိုင်းရပ်ပိုးနှင့် တိုက်ရိုက် (သို့မဟုတ်) သွယ်ဝိုက်၍ ထိစပ်ခဲ့ရသည့် လူပေါင်း ၆၈၂ ယောက်ကို သီးခြားခွဲထားပြီး အထူးကြပ်မw်၍ လေ့လာစောင့်ကြည့်နေသည်ဟု တနင်္လာနေ့က ပြောကြားခဲ့သည်။
သို့ရာတွင် အသစ်အသစ် ကူးစက်ခံရသူများ ပေါ်ထွက်လာသည်နှင့်အမျှ သီးခြား ခွဲထား စောင့်ကြည့်ရမည့်သူများလည်း ပိုများလာဖွယ်ရှနေသည်ဟု ခန့်မှန်းထားကြသည်။
ခေတ္တဝန်ကြီးချုပ် ချွိုင် ကျွန်ဟွန်ကမူ ဗိုင်းရပ် ကူးစက်ပြန့်ပွားမှုကို နှိမ်နင်းပြီး တောင်ကိုရီးယား ပြည်သူများကြား ကြီးထွားလာနေသည့် အကြောက်တရားကို ပြေပျောက်စေရန် အစွမ်းကုန် ကြိုးစား သွားမည်ဟု ကတိပြုသည်။
‘‘ကျန်းမာရေးအာဏာပိုင်တွေရဲ့ တုန့်ပြန်မှုက မထိရောက် ချို့တဲ့နေတယ်လို့ ပြည်သူတွေက ယုံကြည် နေကြတယ်။ သူတို့ရဲ့သောကတွေကို လျော့ပါးသက်သာသွားစေဖို့ တစ်နိုင်ငံလုံးရဲ့ အရင်းအမြစ်တွေ ကို အသုံးပြုသွားမှာပါ’’ဟု ၎င်းက ကျန်းမာရေးအရာရှိများနှင့် အရေးပေါ် အစည်းအဝေးတစ်ခုတွင် ပြောကြားသွားခဲ့သည်။
"အီတလီသို့ ရွှေ့ပြောင်းအခြေချသူ ၅၀,၀၀၀ ကျော် ရောက်ရှိ"
By အေအက်ဖ်ပီ 
ရောမ၊ ဇွန်-၈။   ။  မြေထဲပင်လယ်တွင် နိုင်ငံစုံသင်္ဘောများက ထောင်ပေါင်းများစွာသော နောက်ထပ် ရွှေ့ပြောင်း အခြေချသူများ ကို ကယ်ဆယ်ခဲ့ပြီးနောက် နောက်ထပ်ရွှေ့ပြောင်းအခြေသူများကို နေရာပေးတော့မည် မဟုတ်ဟု  အီတလီ၏ ကြွယ်ဝသော မြောက်ပိုင်းက ဇွန် ၇ ရက်တွင် ထုတ်ပြန်ခဲ့သည်။
"နောက်ထပ် သီတင်းပတ်ကုန် ကယ်တင်မှုများ ထုတ်ပြန်လိုက်စဉ် လူ ၆,၀၀၀ နီးပါးကို ၎င်းတို့၏ ငပိသိပ် ငါးချဉ်သိပ် ငါးဖမ်းလှေ၊ ရာဘာလှေတို့မှ ကယ်တင်ခဲ့ရသည်။ ယခုနှစ်တွင် ယခုအချိန်အထိ လူ ၁,၈၀၀ နီးပါးမှာ ရေနစ်သေဆုံးခဲ့ပြီးဖြစ်သည်။"
"ကယ်တင်ခဲ့သူအားလုံးကို စစ္စလီဆိပ်ကမ်းများနှင့် အီတလီတောင်ပိုင်းရှိ အခြားနေရာများသို့ လာမည့်ရက်များအတွင်း ချထားပေးမည်ဖြစ်ပြီး ယခုနှစ်အတွင်း အီတလီမြေပေါ်သို့ ရောက်လာသူ အားလုံးမှာ ၅၀,၀၀၀ ကျော် သွားပြီဖြစ်သည်။"
အသစ်ရောက်ရှိလာများအတွက် လုပ်ငန်းစဉ်များချမှတ်ဆောင်ရွက်ရာတွင်ကုန်ကျစရိတ်နှင့်အခြားပြဿနာများကြောင့်မကျေမနပ်ပြော ဆိုမှုများ လည်း မြင့်မားလာသည်။ နောက်ဆုံးအသုတ် ရောက်ရှိလာမှုက ရွှေ့ပြောင်းအခြေချမှု အကျပ်အတည်းကို ထိပ်တန်း နိုင်ငံရေး အစီအစဉ်အဖြစ်သို့ ပြန်လည်ရောက်ရှိစေခဲ့သည်။
ကြီးမားသော မြောက်ပိုင်းဒေသကြီး သုံးခုကမူ ဝန်ကြီးချုပ် မက်တီယိုရင်ဇီ၏ ဗဟိုလက်ဝဲ အစိုးရကို အသစ်ရောက်လာ သည့် ရွှေ့ပြောင်းသူများကို နေရာထိုင်ခင်း မပေးရန် ငြင်းဆန်ခြင်းဖြင့် အာခံရန် ကတိပြုထားသည်။
တူရကီ အာဏာရပါတီ ရွေးကောက်ပွဲတွင် ဆယ့်သုံးနှစ်အတွင်း ပထမဆုံးအဖြစ် လွှတ်တော်နေရာအများစု ဆုံးရှံုး
By ဘီဘီစီ 
အန်ကာရာ၊ ဧပြီ ၈ ။         ။ တူရကီနိုင်ငံက ရွေးကောက်ပွဲမဲများ ရေတွက်မှု အပြည့်အဝနီးပါး ပြီးစီးခါနီးတွင် ရလဒ်များက ဖော်ပြနေသည်မှာ အစိုးရ အာဏာရပါတီ အေကေ၏ မဲရလဒ်များသည် အံ့အားသင့်စရာပင်ဖြစ်အောင် ဆယ့်သုံးနှစ်အတွင်း ပထမဆုံးအဖြစ် နေရာအများစု မဲမရဘဲ ဆုံးရှုံးခဲ့သည်ကို ဖော်ပြသည်။
အဆိုပါ အံ့သြစရာဖြစ်နေသည့် မဲရလဒ်အရလည်း အတိုက်အခံ ကာဒစ်ရှ်အိတ်ချ်ဒီပီပါတီက ပထမဆုံးအဖြစ် ဆယ်ရာခိုင်နှုန်း မဲရထားကြောင်း တွေ့ရသည်။
၉၉ ရာခိုင်နှုန်း မဲရေတွက်ပြီးစီးပြီးဖြစ်သည့် ယခုရလဒ်တွင် အေကေပီပါတီက မဲ ၄၁ ရာခိုင်နှုန်းသာ ရရှိကြောင်း နိုင်ငံပိုင် သတင်း ဌာန တီအာတီ ရုပ်မြင်သံကြားတွင် သတင်းထုတ်လွှင့် ခဲ့သည်။
သမ္မတ ရီဆက်တေယစ်အာဒိုဂန်က အာဏာ ဆက်လက်မြှင့်တင်ထားရေး စီမံဆောင်ရွက်သည့် ကြားက ယခုကဲ့သို့ မဲရလဒ် ထွက်ပေါ်ခဲ့ခြင်း ဖြစ်သည်။
မက္ကဆီကို ပါလီမန်ရွေးကောက်ပွဲ အကြိုရလဒ်၌ လက်ရှိအစိုးရ အာဏာဆက်လက် ရရှိ
By ဘီဘီစီ 
မက္ကဆီကိုစီးတီး၊ ဧပြီ ၈ ။         ။ မက္ကဆီကိုနိုင်ငံတွင် ပါလီမန်ရွေးကောက်ပွဲ အကြိုရလဒ်အရ သမ္မတ ပီနာနီတိုနှင့် ၎င်း၏ ပါတီ Institutional Revolutionary Party ( PRI )ပါတီကသာ ကွန်ဂရက်ကို လွှမ်းမိုးထိန်းချုပ်သွားနိုင် တော့မည် ဖြစ်သည်။
သမ္မတပါတီက မဲ ၃၀ ရာခိုင်နှုန်းနီးပါး ရရှိထားပြီး ကွန်ဆာဗေးတစ် အမျိုးသားစွမ်းဆောင်မှုပါတီ Conservative National Action Party က ၂၂ ရာခိုင်နှုန်းခန့်ရရှိထားကြောင်း အမျိုးသား ရွေးကောက်ပွဲ ကော်မရှင်အဖွဲ့က ပြောသည်။
လက်ရှိ အလားအလာ အခြေအနေအရ PRI ပါတီက လွှတ်တော်တွင် အမတ်နေရာ မဆိုစလောက် လျော့နည်းသွား မည်ဖြစ် သည်။
ယခု ရွေးကောက်ပွဲမဲပေးမှုများကို လွှတ်တော်ကိုယ်စားလှယ်အချို့ သေဆုံးမှုများနှင့် ပတ်သက်ပြီး မူးယစ်ကုန်သည်များကို အပြစ် ဆိုကာ ဆူပူဆန္ဒပြမှုများဖြစ်နေစဉ် ကျင်းပခဲ့ခြင်းလည်းဖြစ်သည်။
"ဆာဘားငလျင်ကြောင့် သေဆုံးသူများ၏ မိသားစုများကို အမေရိကန် ဒေါ်လာ ၂,၆၅၀ စီ ပေးမည်"
By စီအင်န်အေ 
ကွန်ဒါဆန်၊ ဇွန် ၈ ။      ။ မလေးရှားနိုင်ငံ၊ ဆာဘားတွင် ငလျင်လှုပ်ခတ်ပြီးနောက် ပျောက်ဆုံးနေသူများကို ရှာဖွေမှုမှာ အာဏာ ပိုင်များက ကျေနပ်မှုရှိသည်တိုင် ရှာဖွေမှုကို ဆက်လက်ပြုလုပ်သွားမည်ဟု မလေးရှား ဒု-ဝန်ကြီးချုပ် မူယစ်ဒင် ယာဆင်ကပြော ကြားသည်။
ဇွန် ၇ ရက်က ၆ ဒသမ ၀ ပြင်းအားရှိ ငလျင်လှုပ်ခတ်မှုဒဏ်ကို အဆိုးဝါးဆုံး ခံခဲ့ရသော ရာနောမြို့သို့ ရောက်ရှိလာပြီးနောက် ၎င်းက သတင်းထောက်များကို ပြောကြားခဲ့ခြင်းဖြစ်သည်။
"ယာဆင်က ငလျင်ဒဏ်ခံရသူများ၏ မိသားစုအားလုံးကို နှစ်သိမ့်စကားများ ပြောခဲ့သည်။ ထို့အပြင် ငလျင်ကြောင့် သေဆုံး သူများ၏ မိသားစုများကို ရင်းဂစ် ၁၀,၀၀၀ အမေရိကန်ဒေါ်လာ ၂,၆၅၀ ပေးအပ်မည်ဟုလည်း ၎င်းက ကြေညာခဲ့သည်။"
"ထိခိုက်ဒဏ်ရာရသူများလည်း ရင်းဂစ် ၅,၀၀၀ ရရှိမည်ဖြစ်သည်။ ထို့အပြင် အနာတရရှိခဲ့သူများလည်း ရင်းဂစ် ၁,၀၀၀ ရရှိမည်ဟု သိရသည်။"
အနာဂတ်တွင် အလားတူ ဖြစ်ရပ်များ ပေါ်ပေါက်လာပါက စီမံခန့်ခွဲနိုင်စေရန် ဆာဘားတွင် ငလျင်သုတေသန စင်တာတစ်ခု ထူထောင်ရန် အစိုးရက စဉ်းစားမည်ဖြစ်ကြောင်းလည်း ဒု-ဝန်ကြီးချုပ် က ပြောကြားသည်။
ငလျင်နှင့် ပတ်သက်လျှင် မလေးရှားထက် အတွေ့အကြုံများသော ဂျပန်မှ ကျွမ်းကျင်သူများကို တိုင်ပင်နိုင်သည်ဟုလည်း ၎င်းက ပြောကြားသည်။.
တောင်ကိုရီးယားတွင် မားစ်ရောဂါကြောင့် ခြောက်ဦးမြောက် သေဆုံး၊ ရောဂါပျံ့နှံ့မှု ပိုမိုဆိုးဝါးလာ
By ဘီဘီစီ 
ဆိုးလ်၊ ဇွန် ၈ ။        ။ တောင်ကိုရီးယားနိုင်ငံတွင် မားစ်ရောဂါကြောင့် ခြောက်ဦး သေဆုံးသွားပြီဖြစ်ပြီး ရောဂါပျံ့နှံ့မှု ပိုမိုဆိုးဝါး လာလျက်ရှိသည်။
ဇွန် ၇ ရက်က နောက်ထပ် မားစ်ရောဂါ ကူးစက်ခံထားရသူ ၂၃ ဦးကျော် တွေ့ရှိခဲ့ရာ ယခု အချိန်အထိ ကူးစက်ခံရသူပေါင်း ၈၇ ဦးအထိ ရှိနေသည်ဟု ကျန်းမာရေးတာဝန်ရှိသူများက ပြောသည်။
ရောဂါဇစ်မြစ်ဖြစ်သည့် အရှေ့အလယ်ပိုင်းပြင်ပတွင် ရောဂါပျံ့နှံ့ဖြစ်ပွားမှု အဆိုးဆုံး အခြေအနေ ကို တောင်ကိုရီးယားတွင် ရင်ဆိုင်ကြုံတွေ့နေရခြင်း ဖြစ်သည်။
"ရောဂါမကူးစက် မပျံ့နှံ့ရေးအတွက် ရောဂါခြေချုပ် လုပ်ထားရသူ ၂,၃၀၀ ဝန်းကျင်ရှိပြီး ကျောင်းပေါင်း ၁,၉၀၀ နီးပါးကို ပိတ်ထားရသည်။"
တနင်္လာနေ့ နံနက်ပိုင်းက အသက် ၈၀ ကျော်ရှိ လူနာတစ်ဦးက နောက်ဆုံးမားစ်ရောဂါ ကူးစက်ကာ သေဆုံးခဲ့ခြင်း ဖြစ်သည်။
အသက် ၇၅ နှစ်ရှိ အမျိုးသားကြီးတစ်ဦးလည်း စနေနေ့က မားစ်ရောဂါကြောင့် သေဆုံးခဲ့သည်။
နီပေါ ခြေလျင်တောင်တက် ရွာကလေးတွင် ကယ်ဆယ်ရေးလုပ်ငန်းများ ပြန်လည်စတင် ရုပ်အလောင်း ၅၃ လောင်း ထပ်မံတွေ့ရှိ
By ရိုက်တာ 
ခတ္တမန္ဒူ၊ ဧပြီ ၈ ။        ။ နီပေါ စစ်သားများနှင့် ရဲများမှာ တနင်္လာနေ့က နောက်ထပ်သေဆုံးသူများကို ရှာဖွေရန် ပေါက်တူးများ ၊ ဂေါ်ပြားများဖြင့် နှင်းခဲနှင့် ကျောက်တုံးများကို တူးဆွဖယ်ရှားကြရာမှ ဧပြီလ ငလျင်ကြောင့် တောင်ပြိုကျပြီး ပိတ်မိသေဆုံးနေ ခဲ့သည့် ခြေလျင်ခရီးသည်နှင့် ရွာသား ၅၃ ယောက် တို့၏ ရုပ်အလောင်းများကို တွေ့ရှိခဲ့ကြသည်။
ပြီးခဲ့သည့်လက တောင်ပြိုကျမှု ထပ်မံဖြစ်ပွားပြီး ရုပ်အလောင်း ၁၂၈ လောင်းခန့်ကို ဖုံးလွှမ်း နှစ်မြှုပ်ပစ်ခဲ့ရာ ကယ်ဆယ်ရေး လုပ်သားများအတွက် အန္တရာယ်ကြီးမားလှသောကြာင့် ခတ္တမန္ဒူ မြို့တော် မြောက်ဘက် ၆၀ ကီလိုမီတာအကွာရှိ လန်းတန်းကျေး ရွာတွင် ရှာဖွေကယ်ဆယ်ရေး လုပ်ငန်းများကို ရပ်ဆိုင်းထားခဲ့ရသည်။
ကြေညာချက်တစ်ခုတွင် စစ်တပ်၏ ပြောကြားချက်အရ တောင်ပြိုကျမှု အန္တရာယ် လျော့ပါး သွားပြီးနောက် စစ်တပ်၏ သဘာဝ ကပ်ဘေး တုန့်ပြန်မှုယူနစ်မှ စစ်သားများက ရှာဖွေမှုကို ပြန်လည် စတင်လာခဲ့ရာမှ ရက်သတ္တပတ် အဆုံးရက် များတွင် နိုင်ငံခြား သား ခြေလျင်ခရီးသည် သုံးယောက် အပါအဝင် ရုပ်အလောင်း ၅၃ လောင်းကို တူးဖော်တွေ့ရှိခဲ့ ရခြင်းဖြစ်သည်ဟုဆိုသည်။
‘‘ဒီရုပ်အလောင်း ၅၃ လောင်းက ခုမှတွေ့ရတဲ့ အသစ်တွေလား တောင်ပြိုကျလို့ မြုပ်သွားတဲ့ တွေ့ပြီးသား အလောင်းတွေလား ဆိုတာ မကွဲပြားပါဘူး’’ဟု စစ်တပ်ပြောရေးဆိုခွင့်ရှိသူ ဗိုလ်မှူးချုပ် ဂျာဂါဒစ် ချန်ဒရာ ပုက်ခရယ်က ရိုက်တာ သတင်းဌာနကို ပြော ကြားခဲ့သည်။
ရဲများလည်း ပူးပေါင်းပါဝင်နေသည့် စစ်သား နှစ်ဆယ် သုံးဆယ်ခန့်က ဧပြီ ၂၅ ရက် ငလျင်မှာကတည်းက ပျောက်ဆုံးနေ ခဲ့သည့် ခြေလျင်ခရီးသည်များနှင့် နီပေါနိုင်ငံသား တစ်ဒါဇင်ကျော် ကို ရှာဖွေလျှက်ရှိသည်ဟု လန်းတန်းရွာတည်ရှိရာ ရာဆူဝါ ခရိုင်မှ အကြီးတန်း အာဏာပိုင်တစ်ဦးက ပြောကြားခဲ့သည်။
ဘင်္ဂလားဒေ့ရှ်တွင် ဘင်္ဂါလီ လူမှောင်ခိုကုန်ကူးသူ ပစ်သတ်ခံရ
By အေအက်ဖ်ပီ 
ဒါကာ၊ ဇွန် ၈။   ။  ရွှေ့ပြောင်းအခြေချ အကျပ်အတည်းကို တိုက်ပွဲဝင်နေစဉ် လူကုန်ကူးမှုတွင် ပါဝင်ပတ်သက် နေသည့် ဘင်ဂါလီ လူမျိုးတစ်ယောက်ကို ပစ်သတ်ခံခဲ့ရသည်ဟု ဘင်္ဂလားဒေ့ရှ်ရဲတပ်ဖွဲ့က ပြောကြားခဲ့သည်။
အဆိုပါ အသက် ၃၀ အရွယ် ရိုဟင်ဂျာအမျိုးသားမှာ နံနက်စောစောပိုင်းက ဘင်္ဂလားဒေ့ရှ်နှင့် မြန်မာ နယ်စပ်အနီး တက်နက် တွင် ဖြစ်ပွားခဲ့သည့် လူကုန်ကူူးသော အုပ်စုနှစ်စုကြား အပြန်အလှန် ပစ်ခတ်မှုတွင် သေဆုံးသွားခဲ့ခြင်း ဖြစ်သည်ဟု ရဲကပြော ကြားခဲ့သည်။
"ထိုနယ်မြေမှာ မှတ်ပုံတင်ထား သည့် ဘင်ဂါလီ ဒုက္ခသည်များ စခန်းနှစ်ခုတွင် ခိုလှုံနေရာဖြစ်ပြီး မှတ်တမ်းမဝင်သည့် ဒုက္ခသည် ၂၀၀,၀၀၀ မှ ၃၀၀,၀၀၀ ကြားမှာလည်း ထိုနယ်မြေထဲတွင်ပင် နေထိုင်နေကြသည်။"
သေဆုံးသူ တရားခံ၏ အမည်မှာ အာမာနူလာဖြစ်ပြီး၊ လူကုန်ကူးမှု သုံးမှုဖြင့် တရားစွဲဆို ခံထားရကာ ဘင်္ဂလားဒေ့ရှ် ပြည်ထဲရေး ဝန်ကြီးဌာနမှ ပြုစုထားသည့် လူမှောင်ခိုသမားများ စာရင်းတွင် လည်း ပါဝင်သူဖြစ်သည်ဟု ဒေသရဲချုပ် အတော ရာမန်က အေ အက်ဖ်ပီကို ပြောကြားသည်။
သို့ရာတွင် နာယာပါရာ ဒုက္ခသည်စခန်းမှ ဘင်ဂါလီ အသိုင်းအဝိုင်း ခေါင်းဆောင်တစ်ယောက် ကမူ စခန်းတွင် ခိုလှုံနေသူ တစ်ဦးဖြစ်သည့် အာမာ နူလာမှာ ရဲတပ်ဖွဲ့က ဖမ်းဆီးထိန်းသိမ်းထားစဉ် ပစ်သတ်ခံရခြင်းဖြစ်သည်ဟု ပြောကြာသည်။
ဘိုကိုဟာရမ်တို့ကို အနီးကပ်တိုက်ခိုက်ရန် နိုင်ဂျီးရီးယား စစ်ဌာနချုပ်များ ပြောင်းရွှေ့
By BBC 
(မတ်ဒူဂူရီ)။ ။ နိုင်ဂျီးရီးယားနိုင်ငံက စစ်တပ်သည် ဘိုကိုဟာရမ် အစ္စလာမ်မစ် သောင်းကျန်းသူအဖွဲ့ ဗဟိုနှင့် နီးသည့် မတ်ဒူဂူရီမြို့သို့ စစ်ဌာနချုပ်များကို ပြောင်းရွှေ့လျက်ရှိ ပြီသည်။
စစ်သွေးကြွ အစွန်းရောက် ဘိုကိုဟာရမ်တို့ကို တိုက်ခိုက်ရာ၌ အရှိန်မြင့်ထိုးစစ်များဆင်နွှဲနိုင်ရေးအတွက် ယခုကဲ့သို့ ပိုနီးသည့် နေရာသို့စစ်ဌာနချုပ်ကို ပြောင်းရွှေ့ခဲ့ခြင်းဖြစ်ကြောင်း စစ်တပ်က ထုတ်ပြန်သည်။
နိုင်ဂျီးရီးယား စစ်တပ် ထိုးစစ်အဖွဲ့က မတ်ဒူဂူရီတွင် တနင်္လာနေ့ကစကာ ရွှေ့ပြောင်းအခြေစိုက်နေပြီး အဘူဂျာမှ ကွပ်ကဲရေးနှင့် ထိန်းချုပ်ညွန်ကြားရေးဌာနတို့ကိုလည်း ပြောင်းရွှေ့မည်ဖြစ်ကြောင်း ထုတ်ပြန်ချက်က ဖော်ပြသည်။
ဘိုကိုဟာရမ်တို့ကို ချေမှုန်းမည်ကြွေးကြော်လျက် သမ္မတ မူဟမ်မာဒူဘူဟာရီက ပြီးခဲ့သည့်လကမှ ရာထူးရယူခဲ့ခြင်း ဖြစ်သည်။
လက်ဆွဲအိတ်အတွင်း ထည့်ကာ လူမှောင်ခိုသွင်းခံရသည့် ကလေးငယ် မိခင်ဖြစ်သူနှင့် ပြန်လည်ဆုံတွေ့
By မော်ရိုကို 
(မော်ရိုကို)။ ။ မော်ရိုကိုမှ စပိန်နိုင်ငံတွင်းသို့ ခရီးသွားလက်ဆွဲအိတ်အတွင်း ထည့်ကာ လူမှောင်ခိုသွင်းခြင်းခံရသည့် အိုင်ဗိုရီကို့စ်
နိုင်ငံသား ရှစ်နှစ်သား ကလေးငယ်သည် ယခုတွင် မိခင်ဖြစ်သူနှင့် ပြန်လည်ဆုံတွေ့နိုင်ပြီ ဖြစ်သည်။
ရှစ်နှစ်သားလေး အက်ဒ်ဒူးအော့တာရာကို စပိန်နယ်ခြားမြို့ ကူတာမြို့လေဆိပ်တွင် ပြီးခဲ့သည့်လက လက်ဆွဲသေတ္တာတွင်း ထည့်သွင်း မှောင်ခိုသွင်းခြင်းခံရခြင်းဖြစ်ပြီး ထိတ်လန့်ဖွယ်အခြေအနေကို ယင်းကလေးငယ်က ပြန်ပြောင်းပြောဆိုသည်။
ကလေး၏ ဖခင်ဖြစ်သူကို ယင်းသို့နိုင်ငံတွင်း ကလေးငယ်ကို မှောင်ခိုခိုးသွင်းမှုနှင့် ပတ်သက်ပြီး ဖမ်းဆီးခဲ့သော်လည်း ယခုတွင် အာမခံဖြင့် ပြန်လွှတ်ပေးထားသည်။
ကလေးငယ်ကို ထည့်ထားသည့် လက်ဆွဲသေတ္တာအား သယ်ဆောင်ခဲ့သူ မော်ရိုကို အမျိုးသမီးကိုလည်း ဖမ်းဆီးထားသည်။
စပိန်အာဏာပိုင်များက ၎င်းကလေးငယ်အား စပိန်နိုင်ငံ ကာနာရီကျွန်းတွင် တရားမဝင်နေထိုင်နေသည့် မိခင်ဖြစ်သူနှင့် ပြန်လည်ဆုံဆည်းခွင့် ပေးခဲ့ခြင်းဖြစ်ပြီး ပြန်မတွေ့ပေးမီ ကလေးအား ဒီအင်န်အေစစ်ဆေးမှုများလည်း ပြုလုပ်ခဲ့သည်။
မိန်းကလေးများကို စီးကရက်နှင့်ပင် လဲလှယ်ကာ အိုင်အက်စ်တို့က ရောင်းစားလျက်ရှိနေ
By Press TV 
(ကုလသမဂ္ဂ)။ ။ အိုင်အက်စ်တို့က ၎င်းတို့ဖမ်းဆီးပြန်ပေးဆွဲထားသည့် ဆယ်ကျော်သက် မိန်းကလေးငယ်များကို စီးကရက်ဘူး တစ်ဘူးအတွက်နှင့်ပင် ကျွန်ဈေးကွက်၌ ရောင်းစားလျက်ရှိနေကြောင်း ကုလသမဂ္ဂ လိင်အကြမ်းဖက်မှုဆိုင်ရာ သံတမန် တစ်ဦးက ပြောသည်။
"""အမျိုးသမီး အဖွဲ့အစည်းအပေါ်မှာ တိုက်ခိုက်ထိုးနှက်ခံနေရတဲ့ စစ်ပွဲတစ်ရပ်ပါပဲ” ဟု သံတမန် ဇိုင်နက်ဘ်ဘန်ဂူရာက ပြောသည်။"
ဇိုင်နက်ဘ်က အီရတ်နှင့် ဆီးရီးယားတို့အပြင် အိမ်နီးချင်းတူရကီ၊ လက်ဘနွန်နှင့် ဂျော်ဒန်တို့ရှိ ဆီးရီးယားဒုက္ခသည် စခန်းများသို့ သွားရောက်လည်ပတ်ခဲ့ခြင်းဖြစ်ပြီး အိုင်အက်စ် သိမ်းပိုက်နယ်မြေများမှ ထွက်ပြေးလွတ်မြောက်လာခဲ့သည့် အမျိုးသမီး ဒုက္ခသည်များကို စကားပြောဆိုခဲ့ခြင်းဖြစ်သည်။
"""အိုင်အက်စ်တွေက သူတို့သိမ်းပိုက်ထားရာ နယ်မြေဒေသတွေမှာ အမျိုးသမီးတွေကို သွေဆောင်ဖမ်းဆီးသွားကြတယ်။ ဒါက သူတို့အတွက် လူသစ်စုဆောင်းတာ မဟုတ်ဘူး။ မိန်းကလေး သစ်တွေကို လိုချင်ကြလို့ ဖြစ်တယ်” ဟု နိုင်ငံခြား ကျောထောက်နောက်ခံပြုလျက်ရှိသည့် အိုင်အက်စ်တို့ ကျုးလွန်သည့် ယုတ်မာရက်စက်မှုများကို ထပ်လောင်း၍ အေအက်ဖ်ပီသတင်းနှင့် အင်တာဗျူးရာတွင် ဇိုင်နက်ဘ်က ဖြေကြားခဲ့သည်။"
မိန်းကလေးတွေကို စီးကရက် တစ်ဘူးတစ်တောင့်အတွက် သို့မဟုတ်လျှင် ဒေါ်လာ ရာထောင်လောက်နှင့်လည်း ရောင်းစားနေကြောင်း သူမက ပြောသည်။
ရေကူးဝတ်စုံဝတ် ဆယ်ကျော်သက် လူမည်း မိန်းကလေးကို မြေပေါ်မှောက်စေ၍ ရဲက သေနတ်ဖြင့် ထိုးချိန်ထားသည့် ဗီဒီယိုထွက်ပေါ်ပြီးနောက် အမေရိကန်တွင် ရာပေါင်းများစွာ ဆန္ဒပြ
By BBC 
(ဒဲလ်လက်စ်)။ ။ အမေရိကန်နိုင်ငံ တက္ကဆက်ပြည်နယ် ဒဲလ်လက်စ်မြို့အနီးရှိ မတ်ကင်နေးမြို့တွင် ဆယ်ကျော်သက် မိန်းကလေး တစ်ဦးကို ရဲတစ်ဦးက သေနတ်ဖြင့် ထိုးချိန်ခဲ့သည့် ဗီဒီယို ပျံ့နှံ့သွားပြီးနောက်တွင် ရာပေါင်းများစွာသော လူများက စုဝေးတန်းချီ ဆန္ဒပြလျက်ရှိသည်။
သောကြာနေ့က တင်သည့် ယင်းဗီဒီယိုတွင် ရေကူးဝတ်စုံ ဘီကီနီဝတ်ထားသည့် ဆယ်ကျော်သက်လူမည်းမိန်းကလေးကို ရဲတစ်ဦးက ဒူးဖြင့် မြေပေါ်ဖိလဲှထားပြီး သေနတ်ဖြင့်ထိုးချိန်ထားသည့် ပုံများကို မြင်တွေ့ရသည်။
ထိုလူဖြူရဲအရာရှိကို တာဝန်မှ ထုတ်ပယ်ပစ်ရန် ဆန္ဒပြသူများက တောင်းဆိုဆန္ဒပြကြခြင်း ဖြစ်သည်။
ရေကူးကန်တွင် မဖိတ်ခေါ်ဘဲရောက်နေသည့် လူများစွာက ထွက်ခိုင်းသည်ကို ငြင်းဆန်သဖြင့် ရဲကိုဖြေရှင်းရန် ခေါ်၍ ရောက်ခဲ့ခြင်းဖြစ်ကြောင်း ရဲဌာန ဖေ့ဘုတ်တွင် ရေးသားထုတ်ပြန်ထားသည်။
ထိုသို့ ငြင်းဆန်ကြသဖြင့် ခိုက်ရန်ဖြစ်ပွားမှုများ ရှိရာမှ ရဲဌာနသို့ ခေါ်ဆိုကြခြင်း ဖြစ်သည်။
ခုနှစ်မိနစ်သာ ကြာသည့် ဗီဒီယိုတွင် ယခုအမှုဖြစ်နေရှာသူ ရဲ ကာစီဘော့က သေနတ်ဖြင့် လူများကို ထုတ်ချိန်ပုံ၊ နောက်တွင် မိန်းကလေးကို လက်ဖြင့် ဆွဲခေါ်ချုပ်၍ ကြမ်းပြင်ပေါ် လှဲကာ ဒူးဖြင့်ဖိထားခဲ့ပုံများကို တွေ့ရသည်။
ထိုသို့ အလုပ်ခံရသည့် လူမည်းဆယ်ကျော်သက် မိန်းကလေး ဒါဂျာရီယာဘတ်တွန်က သူ့ကို အပြစ်ပေးလိုက်တာနဲ့လည်း ကျေနပ်စရာမရှိဘူး” ဟု ရုပ်သံအင်တာဗျူးတွင် ဖြေကြားခဲ့သည်။
တောင်ကိုရီးယားတွင် မားစ်ကူးစက်ခံရသူများတွင် သတ္တမမြောက်လူနာသေဆုံး
By ရိုက်တာ 
ဆိုးလ်၊ ဇွန်-၉ ။       ။ ဇွန် ၉ ရက်နေ့က တောင်ကိုရီးယားတွင် မားစ်ကူးစက်ခံရသူလူနာတစ်ဦးသေဆုံးခဲ့ပြန်ရာ မေလက စတင်ခဲ့သော ရောဂါဖြစ်ပွားမှုတွင် မားစ်ကြောင့် လူခုနှစ်ဦးအထိသေဆုံးခဲ့ပြီဖြစ်ကြောင်း ကျန်းမာရေးဝန်ကြီးဋ္ဌာနက ထုတ်ပြန် ခဲ့သည်။
ထို့အပြင် အသစ်ကူးစက်ခံရသူ ရှစ်ဦးတွေ့ရှိခဲ့ရာ ကူးစက်ခံရသူစုစုပေါင်း ၉၅ဦးအထိရှိသွားပြီဖြစ်သည်။တောင်ကိုရီးယား စီးပွားရေး လုပ်ငန်းရှင်တစ်ဦး အရှေ့အလယ်ပိုင်းခရီးစဉ်မှအပြန် ရောဂါကူးစက်ခံရသည့် လွန်ခဲ့သည့်လမှစ၍ ကူးစက် ပျံ့နှံနေသော မားစ်ကူးစက်မှုကို ရပ်တန့်ပစ်ရမည်ဟု တောင်ကိုရီးယားသမ္မတ ပတ်ဂွန်ဟေးက ပြောကြားခဲ့ သည်။
ရောဂါခြေချုပ်ချထားသူများ ခြေချုပ်ကို ချိုးဖောက်မှုရှိမရှိ အာဏာပိုင်များက မိုဘိုင်းဖုန်းများကို စတင်အသုံးပြုပြီးနောက် တစ်ရက်အကြာ သမ္မတက ပြောကြားခဲ့ခြင်းဖြစ်သည်။
မားစ်ရောဂါကြောင့် လူ၄၄၅ဦးသေဆုံးခဲ့ပြီဖြစ်ရာ အများစုမှ အရှေ့အလယ်ပိုင်းမှဖြစ်သည်။ မားစ်ဗိုင်းရပ်မှာ ဆားစ်ရောဂါဗိုင်းရပ်နှင့် တူညီသောမျိုးရင်းမှ ဆင်းသက်လာသည့် ကိုရိုနာဗိုင်းရပ်ကြောင့် ဖြစ်ပွားခြင်းဖြစ်သည်။ ၂၀၀၂-၂၀၀၃ခုနှစ်က ဆားစ်ရောဂါကြောင့် ကမ္ဘာတစ်ဝန်း လူ ၈၀၀ခန့်သေဆုံးခဲ့သည်။
တောင်ကိုရီးယားတွင် မားစ်ကူးစက်ခံရသူများတွင် သတ္တမမြောက် လူနာသေဆုံး
By ရိုက်တာ 
ဆိုးလ်၊ ဇွန် ၉ ။        ။ ဇွန် ၉ ရက်က တောင်ကိုရီးယားတွင် မားစ်ကူးစက်ခံရသူ လူနာတစ်ဦး သေဆုံးခဲ့ပြန်ရာ မေလက စတင်ခဲ့သော ရောဂါဖြစ်ပွားမှုတွင် မားစ်ကြောင့် လူခုနှစ်ဦးအထိ သေဆုံးခဲ့ပြီဖြစ်ကြောင်း ကျန်းမာရေး ဝန်ကြီးဌာနက ထုတ်ပြန်ခဲ့သည်။
ထို့အပြင် အသစ်ကူးစက်ခံရသူ ရှစ်ဦးတွေ့ရှိခဲ့ရာ ကူးစက်ခံရသူ စုစုပေါင်း ၉၅ ဦးအထိ ရှိသွားပြီဖြစ်သည်။ တောင်ကိုရီးယား စီးပွားရေးလုပ်ငန်းရှင်တစ်ဦး အရှေ့အလယ်ပိုင်း ခရီးစဉ်မှအပြန် ရောဂါကူးစက်ခံရသည့် လွန်ခဲ့သည့်လမှစ၍ ကူးစက် ပျံ့နှံနေသော မားစ်ကူးစက်မှုကို ရပ်တန့်ပစ်ရမည် ဟု တောင်ကိုရီးယားသမ္မတ ပတ်ဂွန်ဟေးက ပြောကြားသည်။
ရောဂါခြေချုပ်ချထားသူများ ခြေချုပ်ကို ချိုးဖောက်မှုရှိ မရှိ အာဏာပိုင်များက မိုဘိုင်းဖုန်းများကို စတင်အသုံးပြုပြီးနောက် တစ်ရက်အကြာ သမ္မတက ပြောကြားခဲ့ခြင်း ဖြစ်သည်။
မားစ်ရောဂါကြောင့် လူ ၄၄၅ ဦး သေဆုံးခဲ့ပြီဖြစ်ရာ အများစုမှာ အရှေ့အလယ်ပိုင်းမှ ဖြစ်သည်။ မားစ်ဗိုင်းရပ်မှာ ဆားစ်ရောဂါ ဗိုင်းရပ်နှင့် တူညီသော မျိုးရင်းမှ ဆင်းသက်လာသည့် ကိုရိုနာ ဗိုင်းရပ်ကြောင့် ဖြစ်ပွားခြင်း ဖြစ်သည်။ ၂၀၀၂-၂၀၀၃ခုနှစ်က ဆားစ်ရောဂါကြောင့် ကမ္ဘာတစ်ဝန်း လူ ၈၀၀ ခန့် သေဆုံးခဲ့သည်။
တောင်ကိုရီးယားတွင် မားစ်ရောဂါ ကူးစက်ပြန့်နှံ့မှုကြောင့် ဟောင်ကောင်က ခရီးသွားလာမှု အနီရောင်အဆင့် တပ်လှန့်နိုးဆော်မှု ထုတ်ပြန်မည်
By ရိုက်တာ 
ဆိုးလ်၊ ဇွန် ၉ ။       ။ တောင်ကိုရီးယားတွင် အရှေ့အလယ်ပိုင်း အသက်ရှူလမ်းကြောင်းဆိုင်ရာ ရောဂါလက္ခဏာစု (မားစ်) ကူးစက်ခံရမှုကြောင့် နောက်ထပ်ရှစ်ဦး ကူးစက်ခံရကြောင်း တွေ့ရှိရပြီး ကူးစက်ခံရသူပေါင်း ၉၅ ဦးအထိရှိကာ ခုနှစ်ဦးမြောက် လူနာ သေဆုံးသွားချိန်တွင် တောင်ကိုရီးယားသို့ မဖြစ်မနေသွားရန် မလိုအပ်သော ခရီးမှအပ ကျန်ခရီးများကို တားမြစ်မည့် အနီရောင်တပ်လှန့် သတိပေးမှုတစ်ခုကို ထုတ်ပြန်မည်ဟု ဟောင်ကောင်က ဇွန် ၉ ရက်တွင် ပြောကြားခဲ့သည်။
အနီရောင်အဆင့် တပ်လှန့်နှိုးဆော်မှုကို ထုတ်ပြန်မည်ဖြစ်ကြောင်း ဟောင်ကောင်၏ အဆင့်-၂ အရာရှိ ကယ်ရီလမ်းက အမှုဆောင်ကောင်စီ အစည်းအဝေး မစတင်မီအချိန်လေးတွင် သတင်းထောက်များကို ပြောကြားသည်။
ဟောင်ကောင်အစိုးရ၏ သတ်မှတ်ချက်အရ အနီရောင် အဆင့် သတိပေး တပ်လှန့်နှိုးဆော်မှုဆိုသည်မှာ သိသာထင်ရှားသည့် ခြိမ်းခြောက်မှုတစ်ခု ဖြစ်သည်။
ထို့အပြင် ဆိုလိုသည်မှာ ပြည်သူများသည် ခရီးသွားအစီအစဉ်များကို ညှိယူသင့်ပြီး မသွားမဖြစ် ခရီးမဟုတ်လျှင် ရှောင်ကြဉ်သင့် သည်။ ဇွန် ၈ ရက်က ဟောင်ကောင်သည် တောင်ကိုရီးယားတွင် မားစ်ရောဂါဖြစ်ပွားနေမှုကို တုန့်ပြန်ရာတွင် စိုးရိမ်စရာ ကောင်းသောအဆင့်သို့ မြင့်တင်သတ်မှတ်ခဲ့သည်။
မလေးရှားက ၎င်း၏ ရေပိုင်နက်အတွင်း တရုတ်စစ်သင်္ဘောတစ်စင်း ကျူးကျော်မှု ဆန့်ကျင်ကန့်ကွက်သွားမည်
By ရိုက်တာ 
ကွာလာလမ်ပူ၊ ဇွန် ၉  ။         ။ ဘော်နီယိုကျွန်း၏ မြောက်ဘက် ၎င်း၏ရေပိုင်နက်သို့ တရုတ်ကမ်းရိုးတန်းအစောင့်တပ် သင်္ဘော ကျူးကျော်ဝင်ရောက်မှုအတွက် မလေးရှားက ဆန့်ကျင်ကန့်ကွက်သွားမည်ဖြစ်ကြောင်း ဝေါစထရိဂျာနယ်က ဖော်ပြခဲ့သည်။
ယင်းဖြစ်ရပ်က တောင်တရုတ်ပင်လယ် အငြင်းပွားမှုများကို ယခင်က ပျော့ပြောင်းစွာ ချဉ်းကပ်ခဲ့မှုမှ နောက်ထပ်ထွက်ခွာမှု တစ်ခုဖြစ်သည်။
ယင်းကိစ္စနှင့် ပတ်သက်၍ မလေးရှားဝန်ကြီးချုပ် နာဂျစ်ရာဇတ်က တရုတ်သမ္မတ ရှီကျင်းပင်း ထံသို့ တိုက်ရိုက် တင်ပြသွား မည်ဖြစ်ကြောင်း မလေးရှား အမျိုးသားလုံခြုံရေးဝန်ကြီး ရှာဟီဒန် ကာဆင်၏ ပြောကြားချက်ကို ကိုးကား၍ ဂျာနယ် ကဖော်ပြ ခဲ့သည်။
တရုတ်ကမ်းရိုးတန်း အစောင့်တပ်မှ သင်္ဘောတစ်စီး မလေးရှား ဘော်နီယိုကျွန်း၏ မြောက်ဘက် ကီလိုမီတာ ၁၅၀ ခန့်အကွာ ကျွန်းများနှင့် သန္တာကျွန်းတန်းများ ဧရိယာရှိ လူကိုနီးယား သောင်စွယ်များတွင် ကျောက်ချရပ်နားနေသည်ကို ရှာဟီဒန် ကဖေ့စ် ဘွတ်တွင် တင်လိုက်ရာမှ ယခု အစီရင်ခံမှု ထွက်ပေါ်ခဲ့ခြင်း ဖြစ်သည်။
"၎င်းသောင်စွယ်များမှ မလေးရှားကမ်းခြေမှ ရေမိုင် ၂၀၀ အကွာ မလေးရှား၏ သီးသန့် စီးပွားရေးဇုန်အတွင်း ရှိနေသည်ဟု မလေးရှားက ပြောဆိုနေသည်။ ယင်းသောင်စွယ်များမှာ တရုတ်ပြည်မကြီးနှင့် ကီလိုမီတာ ၂,၀၀၀ ကျော် ဝေးသည်ဟုလည်း ၎င်းက ပြောကြားသည်။ ထို့အပြင် အဆိုပါ ဧရိယာထဲ ဝင်လာသမျှ ပြည်ပသင်္ဘောမှန်သမျှ ကျူးကျော်သူများသာ ဖြစ်သည်ဟု လည်း ၎င်းက ထပ်မံပြောကြားခဲ့သည်။"
"""ဒီဧရိယာက ပိုင်ဆိုင်မှုချင်း ထပ်နေတယ်လို့ ပြောနေတဲ့နေရာ မဟုတ်ပါဘူး။ ဒီကိစ္စမှာ သံတမန်ရေးဆိုင်ရာ အရေးယူဆောင် ရွက်မှုကို ပြုလုပ်သွားမှာပါ""ဟု ရှာဟီဒန်၏ ပြောကြားချက်ကို ကိုကား၍ ဇွန် ၈ ရက်က အစီရင်ခံမှုတွင် ဖော်ပြခဲ့သည်။"
ဖိလစ်ပိုင်နှင့် ဂျပန် နောက်ထပ် ရေတပ်စစ်ရေးလေ့ကျင့်မှု ပြုလုပ်မည်
By ဘန်ကောက်ပို့စ် 
မနီလာ၊ ဇွန် ၉ ။    ။ အငြင်းပွားရေပိုင်နက်တွင် တရုတ်က ကျွန်းများ တည်ဆောက်နေစဉ် ဒုတိယကမ္ဘာစစ်က ရန်သူများဖြစ်သော ဖိလစ်ပိုင်နှင့် ဂျပန်တို့ လုံခြုံရေးဆိုင်ရာ ဆက်ဆံရေးများ မြှင့်တင်နေစဉ် ဖိလစ်ပိုင်နှင့် ဂျပန်တို့သည် ယခုလတွင် ပူးတွဲရေတပ် စစ်ရေးလေ့ကျင့်မှုအသစ် ပြုလုပ်မည် ဖြစ်ကြောင်း ဖိလစ်ပိုင်စစ်တပ်က ဇွန် ၉ ရက်တွင် ထုတ်ပြန်ခဲ့သည်။
ဇွန်၂၂ ရက်မှ ၂၆ရက်အထိပြုလုပ်မည့် ပူးတွဲရေတပ် စစ်ရေးလေ့ကျင့်မှုသည် ဒုတိယမြောက် လေ့ကျင့်မှုဖြစ်ပြီး လွန်ခဲ့သည့်လက တင်းမာမှုဖြစ်နေသည့် တောင်တရုတ်ပင်လယ်တွင် ဂျပန်နှင့် ဖိလစ်ပိုင်တို့သည် တစ်ရက်ကြာ စစ်ရေးလေ့ကျင့်မှု ပြုလုပ်ခဲ့သေး သည်ဟု ဖိလစ်ပိုင်ရေတပ် ပြောခွင့်ရပုဂ္ဂိုလ် ဗိုလ်မှူးကြီး အက်ဒ်ဂါ့ဒ်အရီဗာလိုက ပြောကြားသည်။
စစ်ရေးလေ့ကျင့်မှု အသစ်များကို မည်သည့်နေရာတွင် ကျင်းပပြီး မည်သည့်သင်္ဘောများ ပါဝင်မည်ကိုမူ ၎င်းက မပြောကြားခဲ့ပေ။ သို့သော်လည်း ဒုတိယမြောက် စစ်ရေးလေ့ကျင့်မှုကို တောင်တရုတ်ပင်လယ်တွင် ပြုလုပ်မည်ဟု အမည်မဖော်သည့် သတင်း ရင်းမြစ် များကို ကိုးကား၍ ဂျပန်မီဒီယာများက ဖော်ပြသည်။
မိန်းကလေးများကို စီးကရက်နှင့်ပင် လဲလှယ်ကာ အိုင်အက်စ်တို့က ရောင်းစားလျက်ရှိ
By ပရက်စ်တီဗီ 
ကုလသမဂ္ဂ၊ ဇွန် ၉ ။        ။ အိုင်အက်စ်တို့က ၎င်းတို့ ဖမ်းဆီးပြန်ပေးဆွဲထားသည့် ဆယ်ကျော်သက် မိန်းကလေးငယ်များကို စီးကရက်ဘူး တစ်ဘူးအတွက်နှင့်ပင် ကျွန်ဈေးကွက်၌ ရောင်းစားလျက်ရှိနေကြောင်း ကုလသမဂ္ဂ လိင်အကြမ်းဖက်မှုဆိုင်ရာ သံတမန်တစ်ဦးက ပြောသည်။
”အမျိုးသမီး အဖွဲ့အစည်းအပေါ်မှာ တိုက်ခိုက်ထိုးနှက်ခံနေရတဲ့ စစ်ပွဲတစ်ရပ်ပါပဲ”ဟု သံတမန် ဇိုင်နက်ဘ်ဘန်ဂူရာက ပြောသည်။ ဇိုင်နက်ဘ်က အီရတ်နှင့် ဆီးရီးယားတို့အပြင် အိမ်နီးချင်း တူရကီ၊ လက်ဘနွန်နှင့် ဂျော်ဒန်တို့ရှိ ဆီးရီးယား ဒုက္ခသည်စခန်းများသို့ သွားရောက်လည်ပတ်ခဲ့ခြင်းဖြစ်ပြီး အိုင်အက်စ် သိမ်းပိုက်နယ်မြေများမှ ထွက်ပြေးလွတ်မြောက်လာခဲ့သည့် အမျိုးသမီး ဒုက္ခသည် များကို စကားပြောဆိုခဲ့ခြင်း ဖြစ်သည်။
”အိုင်အက်စ်တွေက သူတို့သိမ်းပိုက်ထားရာ နယ်မြေဒေသတွေမှာ အမျိုးသမီးတွေကို သွေးဆောင်ဖမ်းဆီးသွားကြတယ်။ ဒါက သူတို့အတွက် လူသစ်စုဆောင်းတာ မဟုတ်ဘူး။ မိန်းကလေးသစ်တွေကို လိုချင်ကြလို့သာဖြစ်တယ်” ဟု နိုင်ငံခြား ကျောထောက်နောက်ခံ ပြုလျက်ရှိသည့် အိုင်အက်စ်တို့ ကျုးလွန်သည့် ယုတ်မာရက်စက်မှုများ ကို အေအက်ဖ်ပီ သတင်းနှင့် အင်တာဗျူးရာတွင် ဇိုင်နက်ဘ်က ဖြေကြားသည်။
မိန်းကလေးတွေကို စီးကရက်တစ်ဘူး တစ်တောင့်အတွက် သို့မဟုတ်လျှင် ဒေါ်လာ ရာထောင်လောက်နှင့် လည်းရောင်း စားနေကြောင်း ၎င်းက ပြောသည်။
အီရတ်သို့ နောက်ထပ်အမေရိကန် တပ်ဖွဲ့ဝင်များ ရာချီစေလွှတ်ရန် အိုဘားမား ချိန်ဆနေ
By ရိုက်တာ 
ဝါရှင်တန်၊ ဇွန် ၁၀ ။     ။ အီရတ်နိုင်ငံ၊ အန်ဘာပြည်နယ်တွင် စစ်စခန်းသစ်တစ်ခု တည်ဆောက်ရန် အိုဘားမား အစိုးရ က စဉ်းစားလျက်ရှိသည်။ ထို့အပြင် အိုင်အက်စ် စစ်သွေးကြွများကို တိုက်ခိုက်ရာ၌ အီရတ် တပ်ဖွဲ့ဝင် များကို ကူညီရန် အီရတ်သို့ နောက်ထပ် စစ်ဘက်လေ့ကျင့်ပေးသူနှင့် အကြံပေး အရေအတွက် ရာဂဏန်းအချို့ စေလွှတ်ရေး ဆုံးဖြတ်ချက် ချမှတ်ရန် လည်း နီးကပ်လာနေသည်ဟု အမေရိကန် အရာရှိများက ဇွန် ၉ ရက်တွင် ပြောကြားသည်။
ယူကရိန်းအရေးနှင့် ပတ်သက်၍ ရုရှအပေါ် နောက်ထပ်အရေးယူ ပိတ်ဆို့မှုများ ပြုလုပ်ရန် အမေရိကန်နှင့် ဂျီ-၇ အသင့်ရှိ
By ရိုက်တာ 
ဝါရှင်တန်၊ ဇွန် ၁၀ ။       ။ လိုအပ်ပါက မော်စကိုအပေါ် နောက်ထပ်အရေးယူ ပိတ်ဆို့မှုများ ချမှတ်ရန် အမေရိကန်နှင့် ဂျီ-၇ မဟာ မိတ်များက အဆင်သင့်ရှိနေသည်ဟု အမေရိကန် ဘဏ္ဍာရေးဝန်ကြီး ဂျက်လျူးက ယူကရိန်း ခေါင်းဆောင်များကို ဇွန် ၉ ရက် က ပြောကြားခဲ့သည်ဟု ဘဏ္ဍာရေးဝန်ကြီးဌာန အရာရှိ တစ်ဦးက ပြောသည်။
"""ယူကရိန်းအရှေ့ပိုင်းမှာ ရုရှရဲ့ ရန်လိုတဲ့ အပြုအမူတွေကို တုံ့ပြန်ရာမှာ လိုအပ်ရင် နောက်ထပ်ကြီးမားတဲ့ ပိတ်ဆို့မှုတွေ ချမှတ်ဖို့ အမေရိကန်နှင့် ကျွန်တော်တို့ရဲ့ ဂျီ-၇ မဟာမိတ်တွေက အသင့်ရှိပါတယ်""ဟု လျူး၏ ပြောကြားချက်ကို ကိုးကား၍ အဆိုပါ အရာ ရှိက ပြောကြားသည်။     လျူးသည် ယူကရိန်းဝန်ကြီးချုပ် အာဆေနီယတ် ဆေနီယပ်၊ ဘဏ္ဍာရေးဝန်ကြီး နာတာလီ ဂျာရက်စ် ကိုတို့နှင့် ဝါရှင်တန်တွင် ဇွန် ၉ ရက်ကတွေ့ဆုံခဲ့ပြီး ကြွေးမြီဆိုင်ရာ ပြန်လည်ဖွဲ့စည်းရေး သဘောတူညီချက် တစ်ခုရရှိရန် ကိဗ် ကြိုးပမ်းချက်များကို လျူးက ကြိုဆိုခဲ့သည်။"
ပါလီမန် ရွေးကောက်ပွဲပြီးနောက် ကက်ဘိနက်အဖွဲ့၏ နှုတ်ထွက်မှုကို တူရကီသမ္မတ လက်ခံ
By ပရက်စ်တီဗီ 
အင်ကာရာ၊ ဇွန် ၁၀ ။       ။ တူရကီနိုင်ငံတွင် မကြာမီက ပါလီမန် ရွေးကောက်ပွဲရလဒ်အရ လုပ်ထုံးလုပ်နည်း ဆောင်ရွက်မှု အတိုင်း အစိုးရအဖွဲ့၏ ရာထူးနှုတ်ထွက်ခွင့်ကို တူရကီသမ္မတ ရီဆက်တေယစ်အာဒိုဂန်က လက်ခံလိုက်ပြီ ဖြစ်သည်။
”သမ္မတက ဝန်ကြီးချုပ် အာမတ်ဒါဗူတိုဂါလူက တင်သွင်းခဲ့တဲ့ ကက်ဘိနက်ရဲ့ ရာထူးနှုတ်ထွက် ခွင့်ကို လက်ခံလိုက်ပါပြီ”ဟု သမ္မတရုံးက အင်္ဂါနေ့က ထုတ်ပြန်ခဲ့သည်။
ဇွန် ၇ ရက်က ပါလီမန်ရွေးကောက်ပွဲတွင် အာဒိုဂန်၏ တရားမျှတမှုနှင့် ဖွံ့ဖြိုးမှုပါတီ AKP က လွှတ်တော်နေရာ အများစုကို ဆုံးရှုံးခဲ့ခြင်း ဖြစ်သည်။ ၂၀၀၂ ခုနှစ် အာဏာရခဲ့စဉ်မှစကာ ပထမဆုံး အရှုံးကို လက်ခံလိုက်ရခြင်း ဖြစ်သည်။
ဇွန် ၂၅ ရက်တွင် ကျမ်းသစ္စာကျိန်ဆိုမှု ပြုလုပ်ရမည့် လွှတ်တော်အမတ်သစ်များက ၄၅ ရက် အတွင်း  ကက်ဘိနက် အဖွဲ့သစ်ကို ဖွဲ့ရမည်ဖြစ်သည်။ မဖွဲ့နိုင်ခဲ့ပါက သမ္မတ အာဒိုဂန်သည် ရွေးကောက်ပွဲသစ်များ ဆင့်ခေါ်နိုင်ပိုင်ခွင့် ရှိသည်။
သြစတြေးလျက အင်ဒိုနီးရှားတွင် သံအမတ်ကြီးအဆင့် ပြန်ထား
By ဘီဘီစီ 
ဂျကာတာ၊ ဇွန် ၁၀ ။       ။ သြစတြေးလျ နိုင်ငံသားနှစ်ဦးကို အင်ဒိုနီးရှားနိုင်ငံက သေဒဏ် အပြစ်ပေးခဲ့၍ ဆန့်ကျင်သော အားဖြင့် သံအမတ်ကြီးကို ပြန်လည်ခေါ်ယူခဲ့ပြီး သီတင်းပတ် ငါးပတ်အကြာတွင် သြစတြေးလျမှ သံအမတ်ကြီးဖြစ်သူ အင်ဒိုနီးရှားနိုင်ငံ ဂျကာတာသို့ ပြန်လည်ရောက်ရှိလာခဲ့ပြီ ဖြစ်သည်။
သံအမတ်ကြီး ပေါလ်ဂရစ်ဆန်က တနင်္လာနေ့က အင်ဒိုနီးရှားနိုင်ငံသို့ ပြန်လည်သွားရောက် ခဲ့ခြင်းဖြစ်ကြောင်း သြစတြေးလျအစိုးရက ပြောသည်။
သံအမတ်ကြီး ပေါလ်ကို ပြန်လည်ခေါ်ယူခဲ့ခြင်းမှာ မိမိနိုင်ငံသားကို တိုင်းတစ်ပါးအစိုးရက သေဒဏ်ပေးခြင်းကို တုံ့ပြန်မှုအဖြစ် သြစတြေးလျက ပထမဆုံး ပြန်လည်ခေါ်ယူမှု ဖြစ်သည်။
သြစတြေးလျ နိုင်ငံသား မူးယစ်ကုန်သည် နှစ်ဦးဖြစ်သည့် အင်ဒရူးချန်းနှင့် မြူရန်း ဆူကူမာရန်းတို့နှစ်ဦးကို ဧပြီလ ၂၉ ရက်က အင်ဒိုနီးရှားက သေနတ်ဖြင့် ပစ်ကာ သေဒဏ် စီရင်ခဲ့ခြင်း ဖြစ်သည်။
ထိုသို့ သေဒဏ်စီရင်ခဲ့မှုကို မလိုလားအပ်သည့် ရက်စက်မှုတစ်ရပ်အဖြစ် သြစတြေးလျ ဝန်ကြီးချုပ် တိုနီအဘော့က ယင်းအချိန်က ပြောသည်။
တောင်တက်ကမ္ဘာလှည့် ခရီးသည်များ ကိုယ်တုံးလုံးပုံ ရိုက်ခဲ့၍ ငလျင်လှုပ်ခြင်းဖြစ်ဟု မလေးရှား တာဝန်ရှိသူက အပြစ်ပြော
By ဘီဘီစီ 
ကွာလာလမ်ပူ၊ ဇွန် ၁၀ ။        ။ မလေးရှားနိုင်ငံက ကီနာဘူလူတောင်တွင် အသေအပျောက်များသည့် ငလျင်လှုပ်ခဲ့ခြင်း တွင် တောင်တက် ကမ္ဘာလှည့်သွားတစ်စုက တောင်ပေါ်တွင် မဖွယ်မရာ ကိုယ်တုံးလုံးဖြင့် ဓာတ်ပုံများ ရိုက်ခဲ့၍ ဖြစ်ကြောင်း မလေးရှား တာဝန်ရှိသူတစ်ဦးက စွပ်စွဲပြောကြားလိုက်သည်။
အရှေ့တောင်အာရှ၏ အမြင့်ဆုံးတောင် တစ်တောင်ဖြစ်သည့် ယင်းတောင်အနီး ပြင်းအား ရစ်ချ်တာစကေး ၆ အဆင့်ရှိ ငလျင်လှုပ်၍ ကျောင်းနေအရွယ် ကလေးငယ်များ အပါအဝင် တောင်တက်သမား ၁၆ ဦးသေဆုံးသည်။ ကယ်ဆယ်ရေးဝန်ထမ်းများက နောက်ထပ်သေဆုံးသူ ရုပ်အလောင်းများကို ရှာဖွေနေဆဲဖြစ်သည်။
ထိုသို့ လူသေဆုံးမှုများသည့် ဝမ်းနည်းဖွယ် ငလျင်လှုပ်မှုသည် မကြာသေးမီက တောင်ထိပ်၌ အနောက်နိုင်ငံမှ ကမ္ဘာလှည့်ခရီးသွားတစ်စုက ကိုယ်တုံးလုံးပုံ ရိုက်ခဲ့မှုနဲ့ ဆက်စပ်ကြောင်း ဆာဘား ပြည်နယ် လက်ထောက်ဝန်ကြီးချုပ် ဂျိုးဆက်ပိုင်ရင်ကီတင်ဂန်က ပြောခဲ့ခြင်းဖြစ်သည်။
ကိုယ်အပေါ်ပိုင်း ဝတ်လစ်စလစ်ဖြင့် ယင်းတောင်တက်အုပ်စု၏ ဓာတ်ပုံသည် အွန်လိုင်းပေါ်တွင် ကျယ်ကျယ်ပြန့်ပြန့် ပျံ့နှံ့သွားခဲ့ခြင်း ဖြစ်သည်။ မစ္စတာ ဂျိုးဆက်က တောင်စောင့်နတ် များကို ယင်းခရီးသည်များက စိတ်ဆိုးအောင် လုပ်လိုက်ခြင်းဖြစ်သည်ဟု ပြောခဲ့သည်။
``သူတို့အုပ်စုရဲ့ လုပ်ရပ်ကြောင့် ကျွန်တော်တို့လို ဒေသခံတွေ စိုးရိမ်စိတ်တွေ ဖြစ်ခဲ့ရတာကို ငလျင်က သက်သေသက္ကာယ ပြလိုက်တာပါပဲ။ ဓလေ့ထုံးတမ်းတွေကို မပစ်ပယ်ကောင်းပါဘူး။ ဒီလို ဝမ်းနည်းဖွယ် အဖြစ်အပျက်ကို ကျွန်တော်တို့တွေ ကြုံတွေ့လိုက်ရတာပေါ့”ဟု ၎င်းက ပြောသည်။
တောင်ကိုရီးယား စျေး၊ ဘေ့စ်ဘော၊ ရုပ်ရှင်နှင့် ပန်းချီပြခန်းများ မားစ်ဒဏ်ကို ခံကြရ
By ရိုက်တာ 
ဆိုးလ်၊ ဇွန်၁၀ ။ ။အရှေ့အလယ်ပိုင်း အသက်ရှူလမ်းကြောင်း ရောဂါ မားစ် (MERS) ကူးစက်ပျံ့ပွားမှုအပေါ် အစိုးရိမ်ကြီးပြီး ဈေး ဝယ်သူများ အိမ်ထဲက အိမ်အပြင် မထွက်ကြသောကြောင့် တောင်ကိုရီးယား၏ ဈေးရပ်ကွက်များတွင် ငွေကြေးသုံးစွဲမှုမှာ ဇွန် ပထမပတ်အတွင်း သိသိသာသာ ကျဆင်းသွားခဲ့သော် လည်း အွန်လိုင်းဈေးဝယ်မှုမှာမူ မြင့်တက်လာခဲ့သည်ဟု ဆိုသည်။
နောက်ထပ်နှစ်ယောက် ထပ်မံသေဆုံးခဲ့ပြီး နောက်ထပ် ၁၃ ယောက်တွင် ဗိုင်းရပ်စ် ကူးစက်ခံ နေရကြောင်း တွေ့ရှိလာ ခဲ့သောကြောင့် စုစုပေါင်း လူနာအရေအတွက်မှာ ၁၀၈ ဦးအထိ ရှိလာခဲ့ပြီ ဖြစ်ရာ သမ္မတ ပက်ဂွမ်ဟေးက ရောဂါကူးစက် ပျံ့ပွားမှုကို ထိန်းချုပ်ရာတွင် ကြီးကြပ်ရန် အမေရိကန် ခရီးစဉ်ကို ဆိုင်းငံ့ခဲ့သည်။
ကုန်တိုက်ဆိုင်ကြီးများတွင် အရောင်းမှာ မေလ ပထမနှစ်ပတ် ပျမ်းမျှရောင်းချရမှုအောက် ၂၅ ရာခိုင်နှုန်းနှင့် လျှော့ဈေးစတိုးဆိုင် များတွင် ၇ ဒသမ ၂ရာခိုင်နှုန်း အသီးသီး ကျဆင်းသွား ခဲ့သော်လည်း အွန်လိုင်းဝယ်ယူမှုမှာမူ ၃ ဒသမ ၂ရာခိုင်နှုန်း မြင့်တက် လာခဲ့သည်ဟု ဆိုသည်။
ဇွန်လ ပထမပတ် ရုပ်ရှင်လက်မှတ် အရောင်းပမာဏမှာလည်း အစောပိုင်းရက်များကထက် ၅၄ ဒသမ ၉ရာခိုင်နှုန်း ကျဆင်းသွား ခဲ့ပြီး အပန်းဖြေပန်းခြံများသို့ အလည်အပတ် လာရောက်သူ အရေအတွက်မှာလည်း ၆၀ ဒသမ ၄ရာခိုင်နှုန်း ထိုးကျသွားသကဲ့ သို့ ဘေ့စ်ဘောကစားပွဲများသို့ လာရောက် ကြည့်ရှုအားပေးသူ အရေအတွက်မှာလည်း ၃၈ ဒသမ ၇ရာခိုင်နှုန်း လျော့နည်း သွားခဲ့ သည်ဟု ဆိုသည်။ ပြတိုက်များနှင့် ပန်းချီပြခန်းများမှာလည်း အလားတူ ကံကြမ္မာကို ကြုံတွေ့ကြရပြီး ၈၁ ဒသမ ၅ ရာခိုင်နှုန်းနှင့် ၄၈ ဒသမ ၃ ရာခိုင်နှုန်း အသီးသီးကျဆင်းခဲ့ကြ သည်ဟု ဆိုသည်။
ဆီးရီးယားတွင် စစ်အခြေစိုက်စခန်းကို သူပုန်များ သိမ်းပိုက်
By ဘီဘီစီ 
ဒမတ်စကပ်၊ ဇွန် ၁၀ ။    ။ ဆီးရီးယားနိုင်ငံတောင်ပိုင်းရှိ အဓိက စစ်အခြေစိုက် တစ်ခုကို သိမ်းပိုက်လိုက်ပြီဖြစ်ကြောင်း သူပုန် များက ကြေညာလိုက်သည်။ သူပုန်အုပ်စုများ မဟာမိတ်တပ် တောင်ပိုင်းစစ်ဦးက တပ်မဟာ ၅၂ အခြေစိုက်စခန်းကို အင်္ဂါနေ့ နံနက်ပိုင်းက တိုက်ခိုက်သိမ်းပိုက်လိုက်ခြင်း ဖြစ်သည်။
ဟာရတ်မြို့ပြင်တွင်ရှိသည့် ယင်းစစ်စခန်းသည် ဒါရာပြည်နယ်တွင်း အကြီးဆုံး စစ်စခန်း တစ်ခုဖြစ်သည်။ အစိုးရက ယင်း သတင်းနှင့် ပတ်သက်ပြီး ထင်မြင်ချက် မပေးသေးပေ။
ဧပြီလအစက ယင်းသူပုန်တပ်ဖွဲ့က ဂျော်ဒန်နယ်စပ်က နာဆစ်ဘ်ကိုလည်း သိမ်းပိုက်ခဲ့သည်။ အခြားသူပုန် မဟာမိတ်အဖွဲ့ ကလည်း အနောက်မြောက်ပိုင်း အက်ဒ်လစ်ပြည်နယ် မြို့တော် ကိုလည်း သိမ်းပိုက်ထားပြီး ဖြစ်သည်။
ထိုပြင် အိုင်အက်စ်အဖွဲ့က မဟာဗျူဟာ အရေးကြီးသော တက်ဒ်မားမြို့နှင့် အနီးရှိ ရှေးဟောင်း ပါလ်မိုင်ရာမြို့တို့ကို ပြီးခဲ့သည့် လအတွင်းက သိမ်းပိုက်ထားနိုင်ခဲ့သည်။
"တပ်မဟာ ၅၂ အခြေစိုက်စခန်းကို သူပုန်အင်အား ၂,၀၀၀ နီးပါးဖြင့် အချိန်တိုအတွင်း ရုတ်ခြည်း အောင်ပွဲဆင် သိမ်းပိုက် လိုက်ခြင်းဖြစ်ကြောင်း ယင်းသူပုန်အဖွဲ့မှ ပြောရေးဆိုခွင့်ရှိသူ ဗိုလ်မှူး အီဆမ်အယ်လ်ရာရီးစ်က အေအက်ဖ်ပီ သတင်းဌာန ကို ပြောသည်။"
အိမ်ဖြူတော်နှင့် ဆီးနိတ်လွှတ်တော်တို့တွင် ဗုံးလန့်မှု ဖြစ်ပွား
By ဘီဘီစီ 
ဝါရှင်တန်၊ ဇွန် ၁၀ ။    ။ အိမ်ဖြူတော်နှင့် ဆီးနိတ်လွှတ်တော်တို့တွင် ဗုံးခြိမ်းခြောက်မှု ဖုန်းဝင်လာပြီးနောက် ယင်းနေရာရှိ အချို့နေရာများကို လုံခြုံရေးအရ ရွှေ့ပြောင်းမှုများ လုပ်ခဲ့ရသည်။
ဆီးနိတ်လွှတ်တော်မှ Dirksen ရုံးခန်းအဆောက်အအုံကို လုံခြုံရေး အစောင့်အကြပ်ထားကာ လူများကို ရွှေ့ပြောင်းစေ ခဲ့ပြီးနောက်တွင် အိမ်ဖြူတော်က သတင်းထုတ်ပြန်ရာ အခန်းတွင် လည်းဖယ်ရှားရှင်းလင်းမှုများ လုပ်ခဲ့ရသည်။
ယင်းလွှတ်တော် အဆောက်အအုံတွင် ဗုံးကို မတွေ့ခဲ့ရဘဲ အိမ်ဖြူတော်တွင်လည်း အားလုံး အန္တရာယ်ကင်းရှင်းကြောင်း သိရှိကြေညာနိုင်ခဲ့သည်။
အဆိုပါ ဗုံးခြိမ်းခြောက်မှု နှစ်ရပ်က ချိတ်ဆက် ပတ်သက်မှုရှိ မရှိမှာ သေချာရှင်းလင်းစွာ မသိရှိရသေးပေ။ အိမ်ဖြူတော် သတင်းထုတ်ပြန်ခန်း ဗုံးခြိမ်းခြောက်မှုကို ဝါရှင်တန်ရဲဌာနသို့ ဖုန်းဝင်လာခဲ့ခြင်း ဖြစ်ကြောင်း သတင်းထုတ်ပြန်ရေး အရာရှိ ဂျို့အာနက်က ပြောသည်။
လွှတ်တော် ဗုံးခြိမ်းခြောက်မှုတွင် လွှတ်တော်လုံခြုံရေးရဲဌာနသို့ ဖုန်းခေါ်ဆို ခြိမ်းခြောက်ခဲ့ခြင်း ဖြစ်ကြောင်း သိရသည်။
ယန်စီမြစ်အတွင်း အပျော်စီးသင်္ဘောတိမ်းမှောက်မှု ၄၄၂ ဦးသေဆုံးကြောင်း တရုတ်နိုင်ငံပိုင်မီဒီယာ အစီရင်ခံ
By ရိုက်တာ 
ပေကျင်း၊ ဇွန် ၁၅ ။      ။ တရုတ်နိုင်ငံ၊ ယန်ဇီမြစ်အတွင်း အပျော်စီးသင်္ဘော တိမ်းမှောက်မှုတွင်  လူ၁၂ဦးသာရှင်သန်ပြီး ၄၄၂ ဦးသေဆုံးကြောင်း နိုင်ငံပိုင်မီဒီယာက အစီရင် ခံခဲ့သည်။သင်္ဘော တိမ်းမောက်မှု ကပ်ဆိုးအတွက် နောက်ဆုံးသေဆုံး မှုစာရင်းကို ထုတ်ပြန်ခြင်းဖြစ်ပြီး အစောပိုင်းက အစိုးရအေဂျင်စီများကြား ရှုပ်ထွေး မှုကြောင့် ရှင်သန်သူအရေအတွက် မှားယွင်းရေတွက်မှု အပေါ် အပြစ်ဖို့ခဲ့သည်။
ဇွန်လ ၁ ရက်က ရာသီဥတုဆိုးဝါးစဉ် Eastern Star အပျော်စီးသင်္ဘောမှောက်ကတည်းက ပျောက်ဆုံးနေခဲ့သော အလောင်း အားလုံးကို ယခုအခါပြန် လည်ရှာတွေ့ ပြီဖြစ်ကြောင်း နိုင်ငံပိုင်ရှင်ဟွာသတင်းအေဂျင်စီက ပြီးခဲ့သည့် သီတင်းပတ်အကုန်အတွင်း အစီရင်ခံခဲ့သည်။
"အစောပိုင်းကရှင်သန်သူ၁၄ ဦးရှိသည်ဟု သတင်းထွက်ခဲ့သေးသည်။ ""အစိုးရအဖွဲ့အစည်းအသီးသီးက ရှင်သန်သူအရေအတွက် ကို အကြိမ်ကြိမ် တွက်ချက်မှုတွေ လုပ်ခဲ့ကြပါတယ်။ ဒါကြောင့်လည်း မှားယွင်းတွက်ချက်မှုတွေဖြစ်ခဲ့ကြတာ ဖြစ်ပါတယ်""ဟု ယန်ဇီမြစ်ကြောင်း မောင်းနှင်သွား လာမှုရေးရာအုပ်ချုပ်ရေး အဖွဲ့အကြီး အကဲ တန်ကွမ်ကျွန်က ဇွန် ၁၃နောက်ပိုင်းက သတင်းထောက်များကို ပြောကြားခဲ့သည်။"
အဖွဲ့ဝင် ၆၀ဦးပါ စုံစမ်းစစ်ဆေးရေးအဖွဲ့က တိုက်ရိုက်သက်သေများစွာကို စုဆောင်းခဲ့ကြသည်။ ထို့အပြင် ရှင်သန်ခဲ့သည့် ကပ္ပတိန်အပါအဝင် လူပေါင်းများစွာ ကို တွေ့ဆုံမေးမြန်းခဲ့သည်ဟု အစိုးရက လွန်ခဲ့သည့်သီတင်းပတ်က အစိုးရက ထုတ်ပြန်ခဲ့သည်။ စုံစမ်းစစ်ဆေးမှု၏ အစိတ်အပိုင်းအဖြစ် ကပ္ပတိန်နှင့် အင်ဂျင်နီး ယာချုပ်ကို ရဲတပ်ဖွဲ့ကထိန်းသိမ်းထားသည်။ ကနဦးစစ်ဆေးမှုတစ်ခုအရ သင်္ဘောသည် ဝန်ပိုတင်ဆောင်ခဲ့ခြင်းမရှိဘဲ သင်္ဘောပေါ်တွင် သက်ကယ် အင်္ကျီအလုံ အလောက်ပါရှိခဲ့သည်ဆိုသည်။
မြောက်ကိုရီးယား စစ်သားတစ်ဦး စစ်မဲ့ဇုန်ကို ဖြတ်ကာ တောင်ကိုရီးယား ဘက်သို့ဘက်ပြောင်းဝင်ရောက်
By ဘီဘီစီ 
ဆိုးလ်၊ ဇွန် ၁၅ ။     ။ မြောက်ကိုရီးယားစစ်သားတစ်ဦးသည် ကမ္ဘာပေါ်စစ်တပ်အထူထပ် ဆုံးချထားသောနယ်စပ် တစ်ခု ကို ကျော်ဖြတ်ကာ တောင်ကိုရီးယားဘက်သို့ ဘက်ပြောင်းဝင်ရောက်လာကြောင်း တောင်ကိုရီးယား အရာရှိများက ပြော ကြားခဲ့သည်။
ဆယ်ကျော်သက်အရွယ် ၎င်းစစ်သားသည် ဇွန် ၁၄က စစ်မဲ့ဇုန်တွင် ဟွာချီအွန်ရှိ တောင်ကိုရီးယားအစောင့်များချထားရာနေရာသို့ ချဉ်းကပ်ခဲ့သည်ဟု တောင်ကိုရီး ယားကာကွယ်ရေးဝန်ကြီးဋ္ဌာနက ပြောကြားခဲ့သည်။
အပြန်အလှန်ပစ်ခတ်မှုများ ဖြစ်ပွားခဲ့ခြင်းမရှိဘဲ ၎င်းစစ်သားကို တောင်ကိုရီးယားက ထိန်းသိမ်းထားသည်။
စစ်မဲ့ဇုန်ကို ဘက်ပြောင်းသူများဖြတ်သန်းမှုမှာ အလွန့်အလွန်ရှားပါးပြီး ယခုအကြိမ်မတိုင်မီ နောက်ဆုံးဖြတ်သန်းမှုမှာ ၂၀၁၂က ဖြစ်ပွားခဲ့သည်။
ဘက်ပြောင်းသူအများစုမှာ ပထမတရုတ်နိုင်ငံထဲသို့ဝင်သည်။ ယင်းနောက် အရှေ့တောင်အာရှသို့သွားသည်။
"အရှေ့တောင်အာရှမှသာ တောင်ကိုရီးယားသို့ ဝင်ရောက်လေ့ရှိသည်။ တောင်ကိုရီးယားတွင် အခြေချနေသော မြောက်ကိုရီးယား ၂၈,၀၀၀ နီးပါးအနက် အများစုမှာ တရုတ်နယ်စပ်ကို ဖြတ်ပြီးမှသာ ဝင်ရောက် ခဲ့ခြင်းဖြစ်ပြီး စစ်မဲ့ဇုန်ကို မဖြတ်ခဲ့ကြပေး ယင်းသို့ မဖြတ်ခြင်းမှာ ကီလိုမီတာ ၂၅၀ (၁၅၅မိုင်) ရှည်လျားသော စစ်မဲ့ဇုန်တစ်လျှောက် အစောင့်များ ထူထပ်စွာချထား သည့်အပြင် မြေမြုပ်မိုင်းများလည်း ချထားသောကြောင့်ဖြစ်သည်။"
၂၀၁၂ခုနှစ်၊ အောက်တိုဘာလကလည်း မြောက်ကိုရီးယားစစ်သားတစ်ဦးသည်ဝါယာခြံစည်းရိုးမှတဆင့် တောင်ကိုရီးယားဘက်သို့ အလစ်ဝင်ရောက်နိုင်ခဲ့သည်။ ယင်းသို့ဖြစ်ရပ်ကတောင်ကိုရီးယားစစ်တပ်အတွက် ကြီးမားသည့် စိတ်အနှောက်အယှက်ကြီး တစ်ခုဖြစ်ခဲ့ပြီး နယ်စပ်လုံခြုံရေးခိုင်မာရန် အရေးယူဆောင်ရွက်မှု များ ပြုလုပ်ခဲ့သည်။
ဟောင်ကောင်တွင် မသင်္ကာဖွယ် ဖောက်ခွဲရေးပစ္စည်းများတွေ့ရှိပြီးနောက် လူ ကိုးဦးကိုဖမ်းဆီး
By အေအက်ဖ်ပီ 
ဟောင်ကောင်၊ ဇွန် ၁၅ ။     ။ မသင်္ကာဖွယ်ဖောက်ခွဲရေးပစ္စည်းများတွေ့ရှိပြီးနောက် လူကိုးဦးကိုဖမ်းဆီးခဲ့ကြောင်း ဟောင်ကောင်ရဲတပ်ဖွဲ့က ဇွန် ၁၅ တွင်ပြောကြား ခဲ့သည်။ ယင်းသို့တွေ့ရှိမှုမှာ အငြင်းပွားဖွယ် နိုင်ငံရေးပြုပြင်ပြောင်းလဲမှုအစီအစဉ်နှင့် ပတ်သက်သည့် ယခုသီတင်းပတ်၏ ဥပဒေပြုရွေးကောက်ပွဲနှင့် ဆက်စပ်နေ သည်ဟု မီဒီယာများက အစီအရင်ခံကြသည်။
ကြိုတင်ကြံစည်ပြစ်မှုနှင့် လျို့ဝှက်ဗျူရိုတပ်ဖွဲ့သည် စစ်ဆင်ရေးတစ်ခုကို ဆောင်ရွက်ခဲ့ပြီး စိုင်းကွန်တွင် သံသယဖြစ်ဖွယ် ဖောက်ခွဲရေးပစ္စည်း များကို တွေ့ရှိခဲ့သည် ဟု ပြောခွင့်ရပုဂ္ဂိုလ်တစ်ဦးက အေအက်ဖ်ပီသို့ ပြောကြားခဲ့သည်။ ဖောက်ခွဲရေးပစ္စည်းများနှင့် ဆက်နွယ်နေသည့် လူကိုးဦးကို ဖမ်းဆီးထားကြောင်း ရဲတပ်ဖွဲ့က အတည်ပြုပြောကြားခဲ့သော်လည်း အသေးစိတ်အချက်အလက်များကိုမူ ပြောကြားခြင်းမရှိခဲ့ပေ။ ဖောက်ခွဲပစ္စည်းများကို အရှေ့ဘက်ကမ်းရိုးတန်းခရိုင် စိုင်ကွန်ရှိ စွန့်ပစ်ထားသော ရုပ်သံစတူဒီယိုတစ်ခုတွင် တွေ့ရှိခဲ့ခြင်းဖြစ်ကြောင်း မီဒီယာက အစီအရင်ခံခဲ့သည်။
ယင်းကိစ္စနှင့် ပတ်သက်၍ ဖမ်းဆီးခံရသူများမှာ ဒီမိုကရေစီလိုလားသူဒေသခံအုပ်စုများမှ ဖြစ်သည်ဟု ဆောက်ချိုင်းနားမောနင်းပို့စ်နှင့် အိုရီယင်တယ်ဒေလီ သတင်း စာတို့က ဖော်ပြခဲ့သည်။ ယခုသီတင်းပတ်တွင်ပြုလုပ်မည့် ဥပဒေပြုကောင်စီ၏ အခြေအတင်ဆွေးနွေးပွဲများမတိုင်မီ ယင်းပေါက်ကွဲစေတတ် သည့်ပစ္စည်းများ ကို ဖောက်ခွဲရန် ရည်ရွယ်ထားသည်ဟု ရဲတပ်ဖွဲ့က သံသယရှိနေသည်ဟု ဆောက်ချိုင်းနားမောနင်းပို့စ်က ဖော်ပြခဲ့သည်။
ပြုပြင်ပြောင်းလဲရေးဥပဒေကြမ်းတွင် ၂၀၁၇ ခုနှစ်တွင် ပထမဆုံးအကြိမ်အဖြစ် ဟောင်ကောင်၏ နောက်ခေါင်းဆောင်ကို ပြည်သူ့မဲဖြင့် ရွေးချယ်ရေးပါဝင်သည်။ သို့သော်လည်း ရွေးကောက်ခံမည့်သူများကို ပေကျင်း၏ သစ္စာခံကော်မတီတစ်ခုက စိစစ်ရမည်ဆိုသည့် ပြဋ္ဌာန်းချက်တစ်ခုကိုမူ ဆုပ်ကိုင်ထားသည်။ ယင်းသို့ပြဋ္ဌာန်း မှုကြောင့် လွန်ခဲ့သည့်နှစ်ကုန်က ဟောင်ကောင်တွင် လူထုဆန္ဒပြမှုများဖြစ်ပေါ်ခဲ့ပြီး ယင်းမှာ အတုအယောင်ဒီမိုကရေစီသာ ဖြစ်သည်ဟု စည်းရုံးလှုံ့ဆော်သူများက ပယ်ချခဲ့ကြသည်။
နယ်စပ်များကို ပိုမိုလုံခြံုအောင် စောင့်ကြပ်ရန် သြစတြေးလျက အင်ဒိုနီးရှားကို ပြစ်တင်ပြောကြား
By အေအက်ဖ်ပီ 
ဆစ်ဒနီ၊ ဇွန်-၁၅ ။      ။ ခိုလှုံခွင့်ရှာဖွေသူများလိုက်ပါလာသည့် လှေတစ်စင်းကို ကင်ဘာရာက ငွေပေးပြီး ပြန်ကွေ့ခိုင်းခဲ့သည် ဟူသော စွပ်စွဲချက်မျာကို ပြန်လည်ဖြေ ကြားရန် ဂျကာတာက တောင်းဆိုခဲ့ပြီးနောက်တွင် စူးရှစွာပြစ်တင်ဝေဖန်သည့်အနေဖြင့် သြစတြေးလျက ် အင်ဒိုနီးရှားအား ၎င်း၏နယ်စပ်များကို ပိုမိုလုံခြုံအောင် စောင့်ကြပ်ရန် တနင်္လာနေ့ (ဇွန်၁၅)တွင် ပြောကြားခဲ့ သည်။
အကယ်ရျ် ပြောဆိုချက်များသာ မှန်ကန်ခဲ့ပါက သြစတြေးလျအစိုးရ၏ ပြဿနာကို ကိုင်တွယ်ပုံနည်းလမ်းမှာ နိမ့်ကျလွန်းသည်ဟု အင်ဒိုနီးရှားအစိုးရက စနေနေ့က ပြော ကြားပြီး ဖြေရှင်းချက်တောင်းဆိုလိုက်ပြီးနောက်တါင် သြစတြေးလျနိုင်ငံခြားရေးဝန်ကြီး ဂျူလီ ဘစ်ရှော့က ယခုကဲ့သို့ တုန့်ပြန်လိုက်ခြင်းပင်ဖြစ်သည်။
ဘင်္ဂလားဒေ့ရှ်၊ မြန်မာနှင့် သီရိလင်္ကာတို့မှ ရွှေ့ပြောင်းအခြေချများကို သယ်ဆောင်လာသည့်လှေတစ်စင်းမှ ရေယာဉ်မှူးနှင့်လှေ ထိုးသား၅ယောက်ကို သြစတြေးလျ လူဝင်မှုဌာနအရာရှိတစ်ယောက်က တစ်ဦးလျှင် ကန်ဒေါ်လာ ၅၀၀၀စီပေးရျ် ပြန်ကွေ့စေခဲ့ သည်ဟူသော ပြောဆိုချက်များမှာ လွန်ခဲ့သည့် ရက်သတ္တပတ်က အင်ဒိုနီးရှား အရှေ့ပိုင်းရှိ ရုတ်ကျွန်းမှ အင်ဒိုနီးရှားရဲ တပ်ဖွဲ့ ထံသို့ ရောက်ရှိလာခဲ့သည်။
သြစတြေးလျဝန်ကြီးချုပ် တိုနီ အက်ဘော့က စွပ်စွဲချက်များကို ပယ်ချရန် ငြင်းဆန်သွားခဲ့သောကြောင့် ပါလီမန်တွင် အတိုက် အခံ လေဘာပါတီ၏ ဖိအားပေးမှု ကိုခံနေရပြီး၊ လေဘာပါတီက စာရင်းစစ်ချုပ်အား စုံစမ်းစစ်ဆေးပေးရန် တောင်းဆိုထားသည်။
“ကျွန်တော်တို့ရဲ့ ရည်ရွယ်ချက်တွေ၊ နည်းဗျူဟာတွေကို ရန်သူတွေကို အသိပေးဖို့ လိုအပ်တယ်လို့ ဒီအစိုးရက မခံစားရပါဘူး”ဟု အက်ဘော့က ပါလီမန်ကို ပြော ကြားခဲ့သည်။
The Ausstrlian သတင်းစာနှင့် အင်တာဗျူးတစ်ခုတွင်မူ ဘစ်ရှော့က အင်ဒိုနီးရှား၏ ၎င်း၏ နယ်စပ်များများကို မှန်မှန်ကန်ကန် မစီမံမကိုင်တွင်နိုင်သည့်အတွက် အပြစ်တင်လိုက်သည်။ “အင်ဒိုနီးရှားမှာ ကျူးလွန်နေကြတဲ့ လူမှောင်ခိုကုန်ကူးမှုတွေနဲ့ ပတ်သက်တဲ့ စုံစမ်းစစ်ဆေးမှုရလဒ် အပြည့်အစုံကို ကြားသိရဖို့ စောင့်မျှော်နေပါတယ်”ဟု သူမက ပြောကြားခဲ့သည်။
ဆော်ဒီအာရေးဘီးယားလေကြောင်းလိုင်းက ဒေါ်လာ ရှစ်ဘီလျံတန်ဘိုးရှိ အဲဘတ်စ်လေယာဉ် အစင်း ၅၀ မှာယူ
By အေအက်ဖ်ပီ 
ပါရီ၊ ဇွန် ၁၅ ။       ။ ဆော်ဒီအာရေးဘီယားလေကြောင်းလိုင်းက ဒေါ်လာ ရှစ်ဘီလျံဝန်းကျင် တန်ဘိုးရှိ အဲဘတ်စ်ခရီးသည်တင်လေယာဉ် အစင်း ၅၀ ကိုမှာယူလိုက် ပြီဖြစ်ကြောင်း ၎င်းလေကြောင်းလိုင်းက ပါရီလေကြောင်းပြပွဲတွင် ဇွန် ၁၅ က ကြေညာခဲ့ခြင်းဖြစ်သည်။
မှာယူသည့်လေယာဉ်များတွင် Airbus A330-300 Regionals လေယာဉ်အစင်း၂၀နှင့် Airbus A320ceos လေယာဉ် အစင်း ၃၀ ပါဝင်ကြောင်း အဲဘတ်စ်က ပြော ကြားခဲ့သည်။
တောင်ကိုရီးယားတွင် မားစ်ကူးစက်ခံရသူရှစ်ဦး ထပ်မံတွေ့၊ ၂၀ဦးမြောက်လူနာသေဆုံး
By ရိုက်တာ 
ဆိုးလ်၊ ဇွန် ၁၇ ။          ။ ဇွန် ၁၇ က တောင်ကိုရီးယားတွင် မားစ်ကူးစက်ခံရသူ နောက်ထပ်ရှစ်ဦးတွေ့ရှိခဲ့ပြီး နောက်ထပ်လူနာ တစ်ဦးသေဆုံးခဲ့ရာ မားစ်ကြောင့် သေဆုံးသူဦးရေမှ ၂၀ ရှိသွားပြီဖြစ်သည်ဟု ကျန်းမာရေးအရာရှိများက ပြောကြားခဲ့သည်။
တောင်ကိုရီယားတွင် ကူးစက်ခံရသူ စုစုပေါင်းမှာ ၁၆၂ဦးအထိရောက်ရှိခဲ့ရာ ဆော်ဒီအာရေးဘီးယားပြင်ပတွင် အကြီးမားဆုံး ပမာဏဖြစ်သည်။
မေလအစောပိုင်းက အသက် ၆၈ရှစ်အရွယ်ရှိ တောင်ကိုရီးယားအမျိုးသားတစ်ဦး အရှေ့အလယ်ပိုင်းသို့ ခရီးထွက်ခဲ့ရာမှ အပြန် မားစ်ရောဂါပါလာပြီး တောင်ကိုရီး ယားတွင် ကူးစက်ပြန့်ပွားခဲ့သည်ဆိုသည်။ ရောဂါစတင်ဖြစ်ပွားစဉ်ကတည်းက မားစ်ကူးစက်ခံရသူ ၁၉ ဦးမှာဆေးရုံမှ ဆင်းသွားပြီဟု တောင်ကိုရီးယား ကျန်းမာရေး ဝန်ကြီးဋ္ဌာနက ထုတ်ပြန်ခဲ့သည်။
မားစ်ကြောင့် နောက်ဆုံးသေဆုံးခဲ့သူမှာ အသက် ၅၄ နှစ်အရွယ်အမျိုးသမီးဖြစ်ပြီး အဓိကအဆုတ်လေဝင်လမ်းကြောင်း ပုံမှန်မဟုတ်ဘဲကျယ်နေခြင်းနှင့် သွေးဖိ အားမြင့်မားခြင်းတို့ခံစားခဲ့ရသည်ဟု သိရသည်။ သေဆုံးခဲ့သူအားလုံးမှာ နာမကျန်းဖြစ်နေ သို့မဟုတ် အသက်ကြီးသူများဖြစ်သည်။
တောင်ကိုရီးယားတွင် ဖြစ်ပွားခဲ့သော ကူးစက်မှုအားလုံးမှာ ကျန်းမာရေးစောင့်ရှောက်မှုပေးသည့် နေရာများတွင်သာဖြစ်သည်။ အနည်းဆုံး ဆေးရုံ သုံးခုမှာတစ်စိတ် တစ်ပိုင်းပိတ်သိမ်းခဲ့ပြီး ဆေးရုံနှစ်ရုံမှာ လူနာများနှင့် ဆေးဝန်ထမ်းများကို အတွင်းထဲတွင်သာ နေထိုင်စေသည်။
တရုတ်နှင့် သြစတြေးလျ သမိုင်းဝင် ကုန်သွယ်ရေး သဘောတူစာချုပ် လက်မှတ်ထိုး
By အေအက်ဖ်ပီ 
ဆစ်ဒနီ၊ ဇွန် ၁၇ ။        ။ ဆယ်စုနှစ် တစ်နှစ်ကြာ ဆွေးနွေးပွဲများပြုလုပ်ပြီးနောက် တရုတ်နှင့် သြစတြေးလျတို့သည် ဇွန် ၁၇ က သမိုင်းဝင် ကုန်သွယ်ရေးသဘော တူညီချက် တစ်ခုကို လက်မှတ်ရေးထိုးခဲ့ကြသည်။
ယင်းသို့သဘောတူညီချက်အရ များပြားလှသော ကဏ္ဍများတွင် နှစ်နိုင်ငံခြား သွင်းကုန်ပို့ကုန်ခွန်များ ဖျက်သိမ်းခြင်းကြောင့် စီးပွားရေးနှင့် အလုပ်အကိုင်များ တိုးတက်လာမည်ဖြစ်သည်။
"""ဒီကနေ့ကတော့ ကျွန်တော်တို့နှစ်နိုင်ငံအတွက် အလွန်ကိုအရေးပါပြီး သမိုင်းဝင်တဲ့နေ့ပါ။ ကျွန်တော်တို့နှစ်နိုင်ငံကို ပိုကောင်းစေဖို့ ပြောင်းလဲပေးမှာပါ။ နောက်ပြီး ဒါက(သဘောတူညီချက်က) ကျွန်တော်တို့ရဲ့ဒေသတွင်းကိုလည်း ပိုပြီးကောင်းစေမှာပါ။ နောက် ကျွန်တော်တို့ရဲ့ကမ္ဘာကြီးကိုပေါ့""ဟုသြစတြေးလျဝန်ကြီးချုပ် တိုနီအက်ဘော့က ကင်ဘာရာတွင် သဘောတူညီချက်ကို လက်မှတ်ရေးထိုးအပြီး ပြောကြားခဲ့သည်။ ""ဒီသဘောတူညီချက်ကြောင့် ကျွန်တော်တို့ နှစ်နိုင်ငံဟာ တစ်နိုင်ငံရဲ့ဈေးကွက်တွေထဲကို တစ်နိုင်ငံက မကြုံစဖူးထိုးဖောက်ဝင်ရောက်နိုင်ပါလိမ့်မယ်""ဟုလည်း ၎င်းကပြောကြားခဲ့သည်။ သြစတြေးလျကုန်သွယ်ရေးဝန်ကြီး အင်ဒရူးရော့ဘ်နှင့် တရုတ်ကူးသန်းရောင်းဝယ်ရေးဝန်ကြီး ကောက်ဟူချန်တို့က ကင်ဘာရာမြို့တွင် သဘောတူလက်မှတ်ရေးထိုးခဲ့ခြင်းဖြစ်သည်။"
တရုတ်သည် သြစတြေးလျ၏ အကြီးမားဆုံးကုန်သွယ်ဘက်ဖြစ်ပြီး နှစ်စဉ်နှစ်ဘက်ကုန်သွယ်မှုတန်ဘိုးမှာ သြစတြေးလျဒေါ်လာဘီလျံ ၁၆၀ကျော်(စင်ကာပူဒေါ်လာ ၁၆၆ ဒသမ ၈ ဘီလျံ)ရှိသည်။ သဘောတူညီအရ တရုတ်သို့ ဝင်လာသော သြစတြေးလျ ကုန်ပစ္စည်း ၈၅ ရာခိုင်နှုန်းမှာ ဒဏ်ကြေး အခွန်ရှိလိမ့်မည် မဟုတ်ပေ။သြ စတြေး လျသည် အလားတူစာချုပ်များကို ဂျပန်၊တောင်ကိုရီးယားတို့နှင့်လည်း လက်မှတ်ထိုးထားပြီဖြစ်ရာ သြစတြေးလျပို့ကုန်များ၏ ကြီးမားသည့်ရာခိုင်နှုန်းမှာ မကြာမီ အကောက်ခွန်ကင်းလွန်တော့မည်ဖြစ်သည်။
သြစတြေးလျလုပ်ငန်းများသည် လောလောဆယ် တရုတ်သို့တင်ပို့သော ကုန်ပစ္စည်းများအပေါ် ၄၀ ရာခိုင်နှုန်းအထိ အခွန်ပေးနေရသည်။သို့သော်လည်း သဘော တူညီချက်အရ အရင်းအမြစ်များနှင့် စွမ်းအင်ထုတ်ကုန်အားလုံးအပေါ်စည်းကျပ်ခွန်များကို ဖျက်သိမ်းတော့မည်ဖြစ်သည်။တရုတ်၏ ကြီးထွားလာသောလူလတ်တန်း စားများကို ကျွေးမွေးနိုင်ရန် သြစတြေးလျ၏ ဝိုင်၊ အသား၊ ပင်လယ်စာနှင့် နို့ထွက်ပစ္စည်းအပါအဝင် စိုက်ပျိုးရေးထွက်ကုန်များအပေါ်လည်း အကောက်ခွန်များ ကိုရုပ် သိမ်းမည်ဖြစ်သည်။
မဲပေးနိုင်သည့် အသက်ကို ၁၈ နှစ်သို့ဂျပန်လျှော့ချ
By အေအက်ဖ်ပီ 
တိုကျို၊ ဇွန် ၁၇ ။         ။ ဂျပန်သည် မဲပေးနိုင်သည့် အသက်အရွယ်ကို လက်ရှိ ၂၀မှ ၁၈ နှစ်သို့ဇွန် ၁၇ ကလျှော့ချလိုက်ရာ ဆယ်ကျော်သက်များအနေဖြင့် ပထမဆုံး အကြိမ် မဲပေးဖွင့် ရရှိတော့ မည်ဖြစ်သည်။
ယင်းသို့မဲပေးနိုင်သည့် အသက်အရွယ်ကို လျှော့ပေးလိုက်ခြင်းက လျင်မြန်စွာကြီးထွားလာနေသည့် ပိုမိုအသက်ကြီးသော မျိုးဆက်များလက်ဝယ်တွင် နိုင်ငံရေး အာ ဏာရှိနေသည့် ဂျပန်သည် အခြားဖွံ့ဖြိုးပြီးနိုင်ငံများနှင့် တူညီမှုရှိလာမည်ဖြစ်ပြီး မဲပေးသူအရေအတွက် ၂ဒသမ၄သန်းခန့် ပိုများလာမည်ဖြစ်သည်။
၁၈နှစ်၊၁၉နှစ်အရွယ်လူငယ်များသည် ၂၀၁၆ခုနှစ်၊ နွေရာသီတွင် ပြုလုပ်ရန် စီစဉ်ထားသောအထက် လွှတ်တော်ရွေးကောက်ပွဲတွင် ပထမဆုံး အကြိမ်မဲပေးနိုင်မည် ဟု မျှော်လင့်ရသည်။သို့သော်လည်း ယင်းကာလမတိုင်မီ ကြားဖြတ်ရွေးကောက်ပွဲတစ်ခုအတွက် အောက်လွှတ်တော်ကို မဖျက်သိမ်းမှသာ မဲပေးနိုင်မည်ဖြစ်သည်။
ရွေးကောက်ပွဲဥပဒေကို ပြင်ဆင်သည့် ယင်းဥပဒေကြမ်းကို အောက်လွှတ်တော်တွင် အတည်ပြုခဲ့ပြီးနောက် အထက်လွှတ်တော်က အတည်ပြုခဲ့ခြင်းဖြစ်သည်။
"တောင်ဆူဒန်တွင် ကလေးငယ်၂၅၀,၀၀၀ခန့် ငတ်မွတ်နေဟု ကုလပြော"
By အေအက်ဖ်ပီ 
"ဂျူဘာ၊ ဇွန် ၁၇ ။          ။ ၁၈လကြပဋိပက္ခအဆုံးသတ်ရေး ဝေးနေချိန် စစ်ဒဏ်ခံ တောင်ဆူဒန်တွင် ကလေးငယ် ၂၅၀,၀၀၀ခန့်မှာ ငတ်မွတ်လျက်ရှိသည်ဟု နှင်ထုတ် ခံရသော ကုလသမဂ္ဂအကူအညီပေးရေးအကြီးအကဲက ဇွန် ၁၆တွင် သတိပေးခဲ့သည်။"
"""လွန်ခဲ့တဲ့ခြောက်လလောက်တုံးကတော့ အကြမ်းဖက်နှင့် ဒုက္ခတွေက ထိပ်ဆုံးကိုရောက်ရှိခဲ့ပြီး ငြိမ်းချမ်းရေးက အလားအလာရှိတယ်လို့ ကျွန်တော်တို့ ထင်ခဲ့တယ်။ ကျွန်တော်တို့မှားပါတယ် ""ဟု စီးပွားရေးအရည်ပျော်နေပြီဟု သတိပေးခဲ့ပြီးနောက် ယခုလအစောပိုင်းက နိုင်ငံမှပိတ်ပင်ခံခဲ့ရသော တိုဘီလန်ဇာ က ပြောကြားခဲ့သည်။ နိုင်ငံရေးသဘောထားတင်းမာမှုက ငြိမ်းချမ်းရေးကို ပိုပြီးအလှမ်းဝေးစေပါတယ်။စစ်ပွဲက ဆက်ဖြစ်နေပါတယ်။ဒါက စီးပွားရေးပြိုလဲမှုကို ဦးတည်စေပါတယ်"" ဟု၎င်းကဆက်လက်ပြောကြားခဲ့သည်။"
သမ္မတဆယ်လ်ဗာကီယာက ၎င်း၏ လက်ထောက်ဟောင်း ရီးယက်မက်ချာသည် အာဏာသိမ်းရန်ကြံစည်နေသည်ဟု စွပ်စွဲခဲ့သည့် ၂၀၁၃ခုနှစ် ဒီဇင်ဘာမှစ၍ ပြည်တွင်း စစ်စတင်ခဲ့သည်။ သတ်ဖြတ်မှုများ၊ အပြန်အလှန်သတ်ဖြတ်မှုများဖြင့် သံသရာလည်နေခဲ့ပြီး ဆင်းရဲမွဲတေသော၊ ကုန်းတွင်းပိတ်နိုင်ငံမှာ နှစ်ခြမ်းကွဲသွားသည်။ စစ်ပွဲတွင် လူမျိုးစုအစုလိုက်အပြုံလိုက်သတ်ဖြတ်ခြင်း၊ မုဒိမ်းကျင့်ခြင်းနှင့် ကလေးစစ်သေားအသုံးပြုခြင်းတို့ ရှိနေသည်။
"""နိုင်ငံရဲ့ထက်ဝက်မှာ ကလေးသုံးယောက်မှာ တစ်ယောက်က ဆိုးဆိုးဝါးဝါးအာဟာရချို့တဲ့နေပြီး ကလေး ၂၅၀,၀၀၀လောက်က ငတ်မွတ်နေပါတယ်""ဟု လန်ဇာ က ပြောကြားခဲ့သည်။ ဒေါ်လာ ၁ဒသမ၆၃ဘီလျံအကူအညီထည့်ဝင်ရန် အလှူရှင်များကို တိုက်တွန်းသော အစီအရင်ခံစာတွင် လန်ဇာက ပြောကြားခဲ့ခြင်းဖြစ်သည်။"
၂၀၁၆ ခုနှစ်တွင် အမေရိကန်က အသုံးစရိတ်ကြီးမားမှုကို အရှိန်ချမည်
By ရိုက်တာ 
နယူးယောက်၊ ဇွန်-၁၇ ။          ။ အင်္ဂါနေ့ (ဇွန် ၁၆)က ထုန်ပြန်ခဲ့တဲ့ အစိုးရစစ်တမ်းတစ်ရပ်အရ ဝင်ငွေဘဏ္ဍာ အထိုက်အလျောက်သာ တိုးတက်မှုရှိနေသောကြောင့် ခန့်မှန်းခြင်းနှင့် ဘတ်ဂျက်လျာထားခြင်းကို သတိနှင့် ချဉ်းကပ်လုပ်ဆောင်နေရသည့်အတွက် အမေရိကန်အစိုးရသည် ၂၀၁၆ ဘဏ္ဍာနှစ်တွင် အသုံး စရိတ်ကြီးမားမှု ကို အရှိန်လျှော့ချရန် စီစဉ်နေသည်။
နိုင်ငံတော် ဘတ်ဂျက်အရာရှိများ၏ အမျိုးသားအသင်း (NASBO)၏ နှစ်ဝက်စစ်တမ်းအရ ဇူလိုင်၁ရက်နေ့က အစပြုသည့် ဘဏ္ဍာနှစ်အတွက် အထွေထွေ ရံပုံငွေ အသုံးစရိတ်မှာ ၃.၁ရာခိုင်နှုန်းသာ မြင့်တက်လာမည်ဖြစ်၍ ယခုနှစ်အတွက် ခန့်မှန်းထားသည့် ၄.၆ရာခိုင်နှုန်းထက် လျော့နည်းနေသည်။
စီးပွားရေးနာလံထမှုတစ်ခုမှာ အသင်းကြီးက မြင်တွေ့ရဖို့ မျှော်လင့်ထားသည်နှင့် နှိုင်းယှဉ်ပါက ဖွံ့ဖြိုးမှုမှာ တောင်တက်သကဲ့သို့ ခက်ခက်ခဲခဲ တက်နေရသေးသည် ဟု NASBOရဲ့ အမှုဆောင်ဒါရိုက်တာ စကော့ ပက်တီဆန်က အင်တာဗျူးတစ်ခုတွင် ပြောကြားခဲ့သည်။
ယခုဘဏ္ဍာနှစ်တွင် ခန့်မှန်းထားသည့် ၃.၇ရာခိုင်နှုန်း တိုးတက်မှုနှင့် နှိုင်းယှဉ်ပါက ၂၀၁၆ ဘဏ္ဍာနှစ်တွင် အရပ်ရပ်ဝင်ငွေမှာ ၃ရာခိုင်နှုန်းခန့် တိုးမြင့်လာမည်ဟု ခန့်မှန်းထားသည်။ ၂၀၁၄ခုနှစ် ဘဏ္ဍာနှစ်က ဆုတ်ကပ်မှ လွတ်မြောက်အောင် ရုန်းကန်နေရသည့် ကာလဖြစ်သဖြင့် ဝင်ငွေဘဏ္ဍာမှာ ၁.၆ရာခိုင်နှုန်းသာ တိုးတက် မှု ရှိခဲ့သည်။
ဝင်ငွေဘဏ္ဍာဟာ ကြီးထွားလာသည်ဆိုသော်လည်း အထူးသဖြင့် ပင်စင်၊ ကျန်းမာရေးစောင့်ရှောက်မှုနှင့် ပညာရေးကဲ့သို့ အသုံးစရိတ်များမှာ ကြီးထွားမှုနှင့်အတူ မမြန်ဆန်ပေ။ လိုအပ်နေသည့် အခြေခံအဆောက်အအုံ စီမံကိန်းများ စုံပုံနေခြင်းကလည်း ရေရှည် ဘတ်ဂျက်လျာထားမှုအပေါ်မှာ ဝန်ပိစေသည်။
ဂရိအကျပ် အတည်းစိုးရိမ်သောက များကြောင့် အာရှရှယ်ယာများ ဆက်လက်ကျဆင်း
By The Straits Times  
စင်ကာပူ၊ ဇွန်-၁၇ ။        ။ ဂရိအကျပ်အတည်း ပိုမိုနက်ရှိုင်း သည်းသန်လာမှုကြောင့် စိုးရိမ်ရသည့်အပြင် အမေရိကန်ဗဟိုဘဏ်၏ အစည်းအဝေးမတိုင်မီ သတိ ထားနေသောကြောင့်လည်း အာရှ ရှယ်ယာများမှာ ဒုတိယမြောက်နေ့အဖြစ် မတည်မငြိမ်ဖြစ်နေသည်။
ဝေါလမ်းမနှင့် ဥရောပတွင် ရုတ်တရက် ဖြစ်ပေါ်လာသည့် ဆုံးရှုံးမှုများက တရုတ်ခေါင်းဆောင်သည့် အာရှ ရှယ်ယာရောင်းချမှုအတွက် အခြေအနေ အခင်းအကျင်း ကို ဖန်တီးပေးခဲ့သည်။
အလုံးအရင်းနှင့် အများပိုင်ရှယ်ယာထုတ်ရောင်းမှုများက ရံပုံငွေများကို စုပ်ယူနိုင်တဲ့ အလားအလာအပေါ် စိုးရိမ်နေကြသောကြောင့် ရှန်ဟိုင်း အစုရှယ်ယာ ညွှန်း ကိန်းသည် ၃ဒသမ၅ရာခိုင်နှုန်း ထိုးဆင်းသွားခဲ့ပြီး ရှန်ကျန်း အစုရှယ်ယာက ၃.၆ရာခိုင်နှုန်း ကျဆင်းသွားခဲ့သည်။
ဟောင်ကောင် နိုင်ငံရေးတင်းမာမှုများကလည်း ဟန်ဆန်းရှယ်ယာကို ၁ဒသမ၁ရာခိုင်နှုန်း ကျဆင်းသွားစေခဲ့ပြီး ဟန်ဆန်း တရုတ်စီးပွားရေး လုပ်ငန်းများညွှန်းကိန်း ကိုလည်း ၂.၇ရာခိုင်နှုန်း ကျဆင်းသွားစေခဲ့သည်။ စင်ကာပူရှယ်ယာဟာလည်း ဝ.၇၅ရာခိုင်နှုန်း ကျဆင်းသွားခဲ့သည်။
အများပိုင်ရှယ်ယာများအတွက် လျှောက်ထားခြင်းများမတိုင်မီ ကြီးမားသည့်ငွေဖြစ်လွယ်မှုက ရှိပြီးသားရှယ်ယာများမှ အကျိုးအမြတ်များကို ကုန်ခမ်းသွားစေမည်ကို ရင်းနှီးမြှုပ်နှံသူများက စိုးရိမ်လာသောကြောင့် တရုတ်ရှယ်ယာများမှာ ဆက်လက်ကျဆင်းနေခဲ့သည်။ လက်ရှိတွင် အများပိုင်ရှယ်ယာ ရံပုံငွေတွေ ပြန်လည် စီးဝင်မ လာမချင်း ဇွန်လ ၂၄ရက်လောက်အထိ တရုတ်ဈေးကွက်သည် ဆက်လက် ကျဆင်းနိုင်သည်ဟု့ IG ဈေးကွက်ဗျူဟာပညာရှင် ဘားနတ်အောက ပြောကြားခဲ့သည်။
မော်စီအားသေဒဏ်ပေးမှုကို အီဂျစ်တရားရုံးအတည်ပြု
By အေအက်ဖ်ပီ 
ကိုင်ရို၊ ဇွန် ၁၇ ။       ။ နိုင်ငံ၏ ၂၀၁၁ခုနှစ် အုံကြွမှုအတွင်း ထောင်ဖောက်မှုများနှင့် ရဲများကို တိုက်ခိုက်မှုများအတွက် ဖြုတ်ချခံ ရသော သမ္မတမိုဟာမက်မော်စီ ကို သေဒဏ်ချမှတ်မှုတစ်ခုကို အီဂျစ်တရားရုံးတစ်ခုက ဇွန် ၁၆တွင် အတည်ပြုခဲ့သည်။
အီဂျစ်၏ ပထမဆုံးဒီမိုကရေစီနည်းကျရွေးကောက်တင်မြောက်ခံရသော မော်စီကို ပါလက်စတိုင်းဟားနက်စ်လှုပ်ရှားမှု၊လက်ဘနွန် ၏ ရှီးယိုက်ဟစ်ဇ်ဘိုလာနှင့် အီရန်တို့အတွက် သူလျိုလုပ်မှုဖြင့် အဆိုပါတရားရုံးကပင် ထောင်ဒဏ် တစ်သက် ချမှတ် ခဲ့သည်။
ဧပြီလက သီးခြားတရားခွင်စစ်ဆေးမှုတစ်ခုတွင် ၂၀၁၂ခုနှစ်က ၎င်းသမ္မတဖြစ်စဉ် ဆန္ဒပြသူများကိုအကြမ်းဖက်တိုက်ခိုက်ရန် လှုံ့ဆော်မှုဖြင့် မော်စီကို ထောင်ဒဏ်နှစ် ၂၀ ချမှတ်ခဲ့သေးသည်။
"မော်စီ၏ တစ်နှစ်ကြာအုပ်ချုပ်ရေးအဆုံးသတ်ရန် လူထုဆန္ဒပြပွဲများဖြစ်ပြီးနောက် ထိုစဉ်က စစ်တပ်အကြီးအကဲနှင့် ယခုသမ္မတဖြစ်သူ အက်ဘ်ဒဲလ်ဖာတာ အယ်လ် စီစီက ၂၀၁၃ခုနှစ် ဇူလိုင်လတွင် မော်စီကိုဖြုတ်ချခဲ့သည်။ ထို့နောက်စီစီသည် မော်စီအားထောက်ခံသူများကို သိမ်းကျုံးနှိမ်နင်းမှုအား ကြီးကြပ်ခဲ့ပြီး အစ္စလာမစ် ရာပေါင်းများစွာ သတ်ဖြတ်ခံခဲ့ရသည့်အပြင် လူ ၄၀,၀၀၀ကျော်ကို ထိန်းသိမ်းခဲ့သည်ဟု လူ့အခွင့်အရေးစောင့်ကြည့်အဖွဲ့(HRW) ကထုတ်ပြန်ခဲ့သည်။"
အစုလိုက်အပြုံလိုက်တရားခွင်စစ်ဆေးမှုများကို လျင်မြန်စွာစစ်ဆေးပြီး ရာပေါင်းများစွာကို သေဒဏ်ပေးခဲ့သည်။ အာဏာပိုင်များက မော်စီ၏ မွတ်စလင်ညီနောင်များ အဖွဲ့ကို ၂၀၁၃ခုနှစ်တွင် အကြမ်းဖက်အဖွဲ့အစည်းတစ်ခုအဖြစ် သတ်မှတ်ခဲ့ပြီး မော်စီဖြုတ်ချခံရပြီး ဖြစ်ပေါ်ခဲ့သော အကြမ်းဖက်မှုများနောက်ကွယ်တွင် ယင်းအဖွဲ့ ရှိနေသည်ဟု စွပ်စွဲခဲ့သည်။ စွပ်စွဲချက်ကို အစ္စလာမစ်လှုပ်ရှားမှုအဖွဲ့က ငြင်းဆိုခဲ့သည်။
မီးရထားဘူတာရုံတွင် လူတန်းအား တိုက်ခိုက်ရန်ကြံစည်သည့် ယူအစ်ဂါအမျိုးသားကို တရုတ်ရဲက ပစ်ခတ်သဖြင့် သေဆုံး
By ရိုက်တာ 
ပေကျင်း၊ ဇွန်-၁၇ ။   ။ ဗုဒ္ဓဟူးနေ့က ရဲတပ်ဖွဲ့၏ ပြောကြားချက်အရ တရုတ်နိုင်ငံအနောက်မြောက်ပိုင်း ရှန်မြို့ မီးရထားဘူတာရုံ တစ်ခုတွင် လက်မှတ်တန်းစီနေသည့် လူတန်းကို အုတ်ခဲဖြင့် တိုက်ခိုက်ရန် တဟုန်ထိုးပြေးသွားခဲ့သည့် ယူအစ်ဂါအမျိုးသား တစ်ယောက်ကို ရဲက ပစ်ခတ်တားဆီးခဲ့သောကြောင့် ဒဏ်ရာရရှိသွားခဲ့ပြီး ၊ နောက်ပိုင်းတွင် အဆိုပါအမျိုးသားမှာ ထိုဒဏ်ရာဖြင့် ပင် သေဆုံးသွားခဲ့သည်ဟုဆိုသည်။
ယမန်နှစ်က အနောက်တောင်ပိုင်း ကူမင်းမြို့ မီးရထားဘူတာရုံတစ်ခုတွင် လူ ၃၁ဦးသေဆုံးခဲ့ရသည့် အစုလိုက်အပြုံလိုက် ဓားဖြင့်ထိုးမှုအပါအဝင် အကြမ်းဖက် မှုဖြစ်ရပ်များ တစ်သီတစ်တန်းကြီး ဖြစ်ပေါ်အပြီးတွင် တရုတ်နိုင်ငံ မီးရထားဘူတာရုံများ၏ လုံခြုံရေးနှင့် ပတ်သက်၍ အများပြည်သူ၏ စိုးရိမ်မှုမှာ မြင့်တက်လျှက် ရှိသည်။
အာဏာပိုင်များကမူ မွတ်စလင် ယူအစ်ဂါလူမျိုးများနေထိုင်ရာ အနောက်ဖျား ရှင်ကျန်းဒေသမှ ခွဲထွက်ရေးစစ်သွေးကြွများက အဆိုပါအကြမ်းဖက်မှုကို ကျူးလွန်ခြင်းဖြစ်သည်ဟု ပြောကြားခဲ့သည်။
တရားဝင်မိုက်ကရိုဘလော့တွင် လွှတ်တင်လာသည့် ထုတ်ပြန်ချက်တစ်ခုတွင်မူ ယူအစ်ဂါအမျိုးသားတစ်ယောက်ကအုတ်ခဲကိုင်ပြီး လက်မှတ်ဝယ်ရန်စောင့်ဆိုင်းနေ သည့် လူတန်းဆီသို့ ပြေးသွားနေခဲ့သည်ဟု ရှန်မီးရထားရဲက ပြောကြားခဲ့သည်။
အမေရိကန်ဒေါ်လာကို အမျိုးသမီးပုံဖြင့် ထုတ်မည်
By အေအက်ဖ်ပီ 
ဝါရှင်တန်၊ ဇွန် ၁၈ ။        ။ ရာစုနှစ်တစ်နှစ်အတွင်း အမေရိကန်က အမျိုးသမီးပုံဖြင့် ငွေစက္ကူထုတ်ဝေတော့မည်ဖြစ်ရာ အမေရိကန်ဒေါ်လာ ငွေစက္ကူများပေါ်တွင် လူဖြူအမျိုးသား နိုင်ငံရေးသူရဲကောင်းများသာ ရှိနေသည့် အစဉ်အလာ ကျိုးပျက်တော့မည်ဖြစ်သည်။
သို့သော်လည်း ငွေစက္ကူပေါ်တွင် မည်သည့်အမျိုးသမီး၏ ပုံကိုတင်မည်ဆိုသည်ကို မရွေးချယ်ရသေးပေ။ ဒီမိုကရေစီကို ရပ်တည် ကာကွယ်ပေးသည့် အမျိုးသမီး တစ်ဦးပုံဖြစ်နိုင်သည်ဟု အမေရိကန် ဘဏ္ဍာရေးဝန်ကြီးဋ္ဌာနက ဇွန် ၁၈တွင်ထုတ်ပြန်ခဲ့သည်။
အမျိုးသမီးပုံပါသော ဆယ်ဒေါ်လာတန်ငွေစက္ကူကို ၂၀၂၀တွင် ထုတ်ဝေမည်ဖြစ်ပြီး ပထမဆုံးဘဏ္ဍာရေးဝန်ကြီး အလက်ဇန်ဒါ ဟာမီလ်တန်၏ နေရာကို အစားထိုး မည်ဟု သိရသည်။
အမေရိကန်ငွေစက္ကူသမိုင်းတွင် အမျိုးသမီးနှစ်ဦး၏ပုံကို သုံးဖူးသည်။ပထမဆုံးအမေရိကန်သမ္မတဂျော့ဝါရှင်တန်၏ ဇနီး မာသာဝါရှင်တန်၏ပုံကို ၁၈၈၀ပြည့်လွန်နှစ် များနှင့် ၁၈၉၀ပြည့်လွန်နှစ်များက တစ်ဒေါ်လာတန် ငွေစက္ကူများတွင် အသုံးပြုခဲ့သည်။ ဂျိမ်းစ်တောင်းတွင်ကိုလိုနီအခြေစိုက်မှုနှင့် ဆက်နွယ်သော ဌာနေအမေရိကန် အမျိုးသမီး ပိုကာဟွန်တက်စ်၏ ပုံကိုလည်း ၁၈၆၀ပြည့်လွန်နှစ်များက ထုတ်ဝေခဲ့သော ငွေစက္ကူများတွင် ပါဝင်သော လူအုပ်တစ်ခုတွင် ထည့်သွင်းခဲ့သည်။
ရခိုင်ရှိဘင်္ဂလီပြဿနာကို အလွန်သတိထား ကိုင်တွယ်ရန်လိုဟု ဒေါ်စုပြော
By အေအက်ဖ်ပီ 
ဝါရှင်တန်၊ ဇွန် ၁၈ ။     ။ လူနည်းစုများကို နိုင်ငံသားပေးခြင်းနှင့် ပတ်သက်၍ သတိရှိရန် အတိုက်အခံခေါင်းဆောင် ဒေါ်အောင် ဆန်းစုကြည်က တိုက်တွန်းလိုက်ပြီး အတိမ်းအစောင်းမခံသောပြဿနာကို အလွန်သတိထား၍ကိုင်တွယ်ရမည်ဟုလည်း ၎င်းကပြော ကြားခဲ့သည်။ဒေါ်အောင်ဆန်းစုကြည်သည် အဆိုပါလူနည်းစုပြဿနာနှင့် ပတ်သက်၍ မှတ်ချက်ပေးခဲသူလည်းဖြစ်သည်။
မြန်မာအစိုးရသည် နိုင်ငံသားပေးခြင်း အဆင့်ကို ပြန်လည်သုံးသပ်နေပြီး မြန်မြန်ဆန်ဆန်နှင့် ပွင့်လင်းမြင်သာမှုရှိစွာ သုံးသပ် ပြီးနောက် လုပ်ငန်းစဉ်တွင်နောက် ဆက်တွဲ လုပ်ဆောင်ရမည့်ကိစ္စများကိုပါ ဆုံးဖြတ်ရန် လိုသည်ဟု ၎င်းက ဝါရှင်တန်ပို့စ် သို့ ပြောကြားခဲ့သည်။
မြန်မာနိုင်ငံမှ လှေများဖြင့် လူထောင်ပေါင်းများစွာ ထွက်ပြေးခဲ့ကြ၍ မြန်မာကို နိုင်ငံတကာက ဝေဖန်မှုများ ရှိခဲ့သေးသည်။ အင်္ဂါနေ့ (ဇွန် ၁၆ရက်)က အွန်လိုင်းစာ မျက်နှာတွင် တင်ခဲ့သော အင်တာဗျူးတစ်ခုတွင် ယင်းရိုဟင်ဂျာဆိုသူများကို နိုင်ငံသားပေး သင့်မပေး သင့် ဆိုသည့် တိုက်ရိုက် မေးခွန်းတစ်ခု ကိုမူဒေါ်စုက ရှောင်လွဲ ခဲ့သည်။
"""လူနည်းစုတွေရဲ့ အခွင့်အရေးတွေကို ကာကွယ်ပေးခြင်းဟာ အလွန့်အလွန်သတိရှိစွာ ကိုင်တွယ်ရမယ့် ကိစ္စပါ။ ဖြစ်နိုင် သမျှတော့ မြန်မြန်ဆန်ဆန်နဲ့ ထိထိရောက်ရောက် ကိုင်တွယ်ရမှာပါ။ ဒါနဲ့ပတ်သက်ပြီး အစိုးရက ဆောင်ရွက်နေတာ လုံလောက် မှုရှိမရှိ ကျမသေချာမသိပါဘူး"" ဟုလည်း ၎င်းကပြောကြားခဲ့ သည်။"
"""ဒါက အတော်လေး အကဲဆတ်တဲ့ပြဿနာပါ။ (မြန်မာနိုင်ငံမှာ) များပြားတဲ့ လူမျိုးစုတွေနဲ့ များပြားတဲ့ ဘာသာရေးအုပ်စုတွေရှိပါတယ်။ အုပ်စုတစ်ခုအပေါ်မှာ ကျမတို့ပြု မူလိုက်တဲ့ အရာတိုင်းဟာ အခြားအုပ်စုတွေအပေါ်မှာလည်း ရိုက်ခတ်သွားနိုင်ပါတယ်""ဟု ၎င်းက အလေးအနက်ပြောသည်။ "" ဒါ့ကြောင့် ဒါဟာ အလွန့်ကိုရှုပ်ထွေး တဲ့ ပြဿနာပါ။ ချက်ခြင်းကြီး ဖြေရှင်းလို့ရတဲ့ အရာမျိုးမဟုတ်ပါဘူး""ဟု ၎င်းကပြောကြားခဲ့သည်။"
ရခိုင်ပြည်နယ် မောင်တောမြို့နယ်တွင် မေ ၂၁ ရက်က ဖမ်း ဆီးမိခဲ့သော လှေစီးဒုက္ခသည် ၂၀၈ ဦးအနက် ရှစ်ဦးမှာ မြန်မာဘက် အခြမ်းမှ ဖြစ်ပြီး တစ်ရာ့ငါးဆယ် ဦးကို ဘင်္ဂလားဒေ့ရှ်က လွဲပြောင်းလက်ခံပြီးဖြစ်သည်။ ဒုတိယ အသုတ်အနေဖြင့် ၃၇ ဦးကို ရက် ပိုင်းအတွင်း လွဲပြောင်းပေးနိုင်ရန် စီစဉ်လျက်ရှိသည်။ ကျန်သူများ ကိုမူ မည်သည့်နိုင်ငံသားဖြစ်သည်ကို စစ်ဆေးနေဆဲ ဖြစ်သည်။
အမေရိကန်အိမ်ခြံမြေများကို အများဆုံးဝယ်ယူသည့် နိုင်ငံခြားဝယ်လက်များမှာ တရုတ်လူမျိုးများဖြစ်
By China Daily  
ပေကျင်း၊ ဇွန်-၁၈ ။       ။ Bloomberg ၏ ဇွန် ၁၇ ရက် သတင်းဖော်ပြချက်အရ  တရုတ်လူမျိုးများက ကနေဒါနိုင်ငံသားများ ကို ကျော်ဖြတ်ပြီး အမေရိကန်တွင် အိမ်ခြံမြေများအား အများဆုံးဝယ်ယူသူ ဖြစ်လာခဲ့ပြီး တရုတ်၏နိုင်ငံတကာ အသုံးစရိတ် အားလုံး၏ ၄ပုံ၁ပုံကျော်အထိ ရှိလာခဲ့သည်။
အမေရိကန်ပြည်ထောင်စု အမျိုးသား အိမ်ခြံမြေအကျိုးဆောင်အသင်းကြီး၏ သုတေသနအရ တရုတ်ဝယ်လက်များက အမေရိကန် အိမ်ခြံမြေဈေးကွက်တွင် ကန်ဒေါ်လာ ၂၈.၆ဘီလျံ သုံးစွဲခဲ့သောကြောင့် ၁၂လတာအတွင်း နိုင်ငံခြားသားများနှင့် အရောင်းအဝယ် အားလုံး၏ ၁၆ရာခိုင်နှုန်းအထိ ရှိသည်။
၂၀၀၈ခုနှစ်ကတည်းက နိုင်ငံတကာ အိမ်ခြံမြေဝယ်ယူမှုတွင် ထိပ်ဆုံးက ဦးဆောင်နေခဲ့သည့် ကနေဒါလူမျိုးများ က အသုံးစရိတ် ၁၁.၂ဘီလျံဖြင့် ဒုတိယနေရာသာ ရှိနေခဲ့ပြီး၊ အိမ်ခြံမြေအရောင်းအားလုံး၏ ၁၄ရာခိုင်နှုန်းအထိ ရှိခဲ့သည်။
အိန္ဒိယက အသုံးစရိတ် ၇.၉ဘီလျံဖြင့် တတိယအကြီးမားဆုံး နိုင်ငံခြားဝယ်လက်ဖြစ်ပြီး ၎င်း၏နောက်တွင် မက္ကဆီကိုက ၄.၉ဘီလျံဖြင့် စတုတ္ထလိုက်နေသည်ဟု သုတေသနအစီရင်ခံစာက ဖော်ပြခဲ့သည်။ ယင်းစစ်တမ်းက ဟောင်ကောင်၊ ထိုင်ဝမ်နဲ့ တရုတ်ပြည်မကြီးမှ ဝယ်လက်များကို အုပ်စုတစ်စုအဖြစ် သတ်မှတ် ခဲ့ခြင်းဖြစ်သည်။
သို့သော်လည်း အရောင်းအဝယ်အရေအတွက်အနေဖြင့် ကြည့်ပါက နိုင်ငံခြားဝယ်လက်များထံသို့ အမေရိကန် အိမ်ခြံမြေ ရောင်းချရမှုမှာ ၁၉ရာခိုင်နှုန်း ကျဆင်း သွားခဲ့သည်။ ဒေါ်လာငွေတန်ဖိုး မြင့်တက်လာမှုက နိုင်ငံခြားဝယ်လိုအားကို ထိခိုက်စေကြောင်း ညွှန်ပြလျက်ရှိသည်။ ဒေါ်လာငွေဖြင့် ဝယ်ယူမှုက ကန်ဒေါ်လာ ၁၀၄ဘီလျံအထိ ရှိခဲ့သဖြင့် တစ်နှစ်အလွန်က ခန့်မှန်းချက် ကန်ဒေါ်လာ ၉၂.၂ ဘီလျံမှ မြင့်တက်လာခဲြ့ခင်းဖြစ်သည်။
စင်ကာပူ စီးပွားရေးဖွံ့ဖြိုးမှု ၂ဒသမရရာခိုင်နှုန်းသို့ ကျဆင်းနိုင်ဟု စီးပွားရေးပညာရှင်များ ခန့်မှန်း
By The Straits Times  
စင်ကာပူ၊ ဇွန်-၁၈ ။     ။ စင်ကာပူနိုင်ငံရှိ စက်ရုံများတွင် လုပ်ငန်း လည်ပတ်မှုများ အားနည်းနေသောကြောင့် ၂၀၁၅ ခုနှစ်အတွင်း စီပွားရေးဖွံ့ဖြိုးမှုသည် ၂ ဒသမ ၇ ရာခိုင်နှုန်းသို့ ကျဆင်းသွားနိုင်ကြောင်း ပုဂ္ဂလိကကဏ္ဍ စီးပွားရေးပညာရှင်များက ခန့်မှန်းလိုက် ကြသည်။
ဇွန်၁၇ ရက်က ထုတ်ပြန်ခဲ့သည့် စစ်တမ်းတစ်ခုအရ စင်ကာပူ၏ အရပ်ရပ်ဖွံ့ဖြိုးမှုအပေါ် စီးပွားရေးပညာရှင်များ၏ ခန့်မှန်းချက်မှာ အနည်းငယ် ကျဆင်းသွားခဲ့သော် လည်း ထုတ်လုပ်မှု နှေးကွေးကျဆင်းနေမှုကို ဝန်ဆောင်မှုနှင့် ဆောက်လုပ်ရေးကဏ္ဍ က ဖြည့်ဆည်းပေးနိုင်မည်ဟု မျှော်လင့်နေကြသည်ဟု ဆိုသည်။
စီးပွားရေးပညာရှင်များက ထုတ်လုပ်မှုမှာ ယမန်နှစ်ကထက် ဝ.၅ရာခိုင်နှုန်းသာ ကြီးထွားလာမည်ဟု ခန့်မှန်းထားသောကြောင့် အစောပိုင်းခန့်မှန်းချက် ၁.၈ ရာခိုင်နှုန်းအောက် သိသိသာသာ နိမ့်ကျသွားခဲ့ကြောင်း စင်ကာပူ ငွေကြေးအာဏာပိုင်အဖွဲ့၏ သုံးလပတ်စစ်တမ်းတွင် ဖော်ပြထားသည်။
မေ၂၆ရက်နေ့က စတင်ပြုစုခဲ့သည့် ယင်းစစ်တမ်းမှာစင်ကာပူစီးပွားရေးကို အနီးကပ်စောင့်ကြည့်နေကြသော ပညာရှငိ ၂၇ဦး၏အမြင်များကို ထင်ဟပ်ထားခြင်းဖြစ် သည်။ စစ်တမ်းအကောက်ခံရသည့် စီးပွားရေးပညာရှင်အများစုက ယခုနှစ်တွင် စီးပွားရေးတစ်ရပ်လုံးအနေဖြင့် ၂.၇ရာခိုင်နှုန်းသာ ပြန့်ကားကြီးထွားလာမည်ဟု့ ခန့်မှန်းကြသောကြောင့် အစောပိုင်းခန့်မှန်းချက် ၂ ဒသမ ၈ရာခိုင်နှုန်းအောက် အစွန်းထွက်မျှ ကျဆင်းသွားခဲ့သည်။ သို့သော်လည်း တရားဝင်ခန့်မှန်းချက်များအရ ယခုနှစ်တွင် စင်ကာပူစီးပွားရေးသည် ၂ ရာခိုင်နှုန်းနှင့် ၄ရာခိုင်နှုန်းကြား ရောက်ရှိလာလိမ့်မည်ဟု မျှော်လင့်ထားခဲ့ကြသည်။
အိန္ဒိယအမျိုးသားလုံခြံုရေးအကြံပေး အာဂျစ်ဒိုဗာလ် မြန်မာ သမ္မတ၊ ကာချုပ်တို့နှင့်တွေ့ဆုံ
By မဇ္ဈိမ 
ဇွန် ၁၈ ။     ။ အိန္ဒိယစစ်တပ်က အိန္ဒိယ-မြန်မာနယ်စပ်တစ်လျှောက် သူပုန်ချေမှုန်းရေးထိုးစစ် ဆင်နွှဲပြီးနောက် ရက်ပိုင်းအကြာ အိန္ဒိယအမျိုးသားလုံခြုံရေး အကြံပေး အာဂျစ်ဒိုဗာလ်သည် ဇွန် ၁၇ က သမ္မတ ဦးသိန်းစိန်၊ တပ်မတော်ကာကွယ်ရေး ဦးစီးချုပ်တို့နှင့် လုံခြုံရေးဆိုင်ရာပူးပေါင်းဆောင်ရွက်ရေး အတွက် နေပြည်တော်၌ ဆွေးနွေးခဲ့ကြသည်။
အိန္ဒိယနိုင်ငံခြားရေးဝန်ကြီး အက်စ်ဂျာအစ်ရှန်ကာလည်း အစည်းအဝေးသို့ တက်ရောက်သည်။
သမ္မတဦးသိန်းစိန်၊ တပ်မတော်ကာကွယ်ရေး ဦးစီးချုပ်မင်းအောင်လှိုင်၊ ဒုတိယတပ်မတော် ကာကွယ်ရေးဦးစီးချုပ် ကာကွယ်ရေးဦးစီးချုပ် (ကြည်း) ဒုတိယဗိုလ်ချုပ်မှူးကြီးစိုးဝင်း၊ နိုင်ငံခြားရေးဝန်ကြီး ဦးဝဏ္ဏမောင်လွင်၊ ပြည်ထဲရေးဝန်ကြီး ဒုတိယ ဗိုလ်ချုပ်ကြီးကိုကို၊ ကာကွယ်ရေးဝန်ကြီးဌာန ဒုတိယဝန်ကြီး ဗိုလ်ချုပ်ကျော်ညွန့်၊ ဦးအောင်မင်း၊ ဦးရဲထွဋ် တို့နှင့် တွေ့ဆုံခြင်းဖြစ်ပြီး နယ်စပ်တစ်လျှောက်တည်ငြိမ်စေရန် ညိနှိုင်းဆောင်ရွက်ရေးကိစ္စများ ပါဝင်သည်။
မြန်မာသို့ တစ်ရက်ကြာ လာရောက်သည့် အိန္ဒိယအမျိုးသား လုံခြုံရေးအကြံပေး ဒိုဗာလ်သည် ဇွန် ၉ က အိန္ဒိယ-မြန်မာ နယ်စပ်တစ်လျှောက် စစ်ဆင်ရေးအား စီစဉ်ရာတွင် အနီးကပ် ပါဝင်ခဲ့သူတစ်ဦးဖြစ်သည်။
အိန္ဒိယနှင့် မြန်မာအကြား ၂၀၁၄ ခုနှစ်၊ မေလက နှစ်နိုင်ငံနယ်စပ်ရေးရာ ပူးပေါင်းဆောင်ရွက်ရေး မူဘောင်တစ်ခု ပါဝင်သည့် သဘောတူညီမှုရရှိခဲ့ပြီး လုံခြုံရေး ဆိုင်ရာ ပူးပေါင်းဆောင်ရွက်မှုနှင့် နှစ်နိုင်ငံလုံခြုံရေးတပ်ဖွဲ့ကြား သတင်းအချက်အလက်ဖလှယ်ကြရန်လည်းဖြစ်သည်။
သဘောတူညီမှု၏ အဓိကတစ်ချက်အဖြစ် နိုင်ငံတကာနယ်စပ်နှင့် ပင်လယ်ရေကြောင်းနယ်နိမိတ်တို့၏ သက်ဆိုင်ရာဘက် အသီးသီးတွင် နှစ်နိုင်ငံတပ်ဖွဲ့များ ညိနှိုင်းကင်းလှည့်ရန်လည်း ပါဝင်သည်။
မကြာသေးခင်က မဏိပူရနှင့် အရူနာချာလ်ပရာဒေ့ရှ် ပြည်နယ်တို့တွင် NSCN (K) နှင့် KYKL သူပုန်အဖွဲ့တို့၏ လက်ချက် ဟု ယူဆရသော တိုက်ခိုက်မှုများ ဖြစ်ပေါ်ပြီးနောက် မြန်မာနိုင်ငံတွင်းရှိ အိန္ဒိယသူပုန်တို့၏ စခန်းနှစ်ခုကို ဖျက်ဆီးရန် အိန္ဒိယအထူးကွန်မန်ဒိုများသည် လေကြောင်းပစ်ကူဖြင့် မြန်မာနယ်ထဲသို့ ကီလိုမီတာအနည်းငယ် ကျွံဝင်ခဲ့သည်ဆိုသည်။
မွတ်စလင်အများစုနေထိုင်ရာ ရှင်ကျန်းဒေသတွင် အစိုးရဝန်ထမ်းများ ရာမဒန်ဥပုသ်စောင့်ခွင့် တရုတ်အစိုးရ တားမြစ်ပိတ်ပင်
By အေအက်ဖ်ပီ 
ပေကျင်း၊ ဇွန်-၁၈ ။   ။ တရုတ်အစိုးရက မွတ်စလင်အများစုနေထိုင်သည့် ရှင်ကျန်းဒေသအတွင်း အစိုးရဝန်ထမ်းများ၊ ကျောင်းသား များနှင့်ဆရာများကို ဇွန် ၁၈ ရက် ကစတင်သည့် ရာမဒန်ကာလအတွင်းဥပုသ်စောင့်ခြင်းကို ပိတ်ပင်တားမြစ်လိုက်ပြီး၊ စားသောက် ဆိုင်များကိုလည်း ပုံမှန်အတိုင်းဖွင့်ရန် အမိန့်ပေးထားသည်ဟု သိရသည်။
မွတ်စလင်အများစုမှာ ရာမဒန်ကာလအတွင်း မိုးလင်းမှမိုးချုပ် ဥပုသ်စောင့်ရန် လိုအပ်သော်လည်း တရုတ်နိုင်ငံ၏ အာဏာရ ကွန်မြူနစ်ပါတီက မွတ်စလင်ဝီဂါအများ စု နေထိုင်ရာ ရှင်ကျန်းတွင် ထိုအလေ့အထကို ကန့်သတ်ပိတ်ပင်ထားသည်။
''ရာမဒန်ကာလအတွင်းမှာလည်း အစားအသောက်ရောင်းတဲ့ဆိုင်တွေက ပုံမှန်အတိုင်းပဲ အလုပ်လုပ်သွားမှာပါ''ဟု ရှင်ကျန်း၏ ကျန်ဂီနယ်မြေ အစိုးရ အစားအစာနှင့် ဆေးဝါး စီမံကွပ်ကဲမှုဌာန၏ ဝက်ဘ်ဆိုက်တွင် ယခင်ရက်သတ္တပတ်က ကြေညာထားခဲ့သည်။
ဒေသ၏ ဘိုးခရိုင်အတွင်းမှ အရာရှိများကိုလည်း ရာမဒန်ကာလအတွင်း ဥပုသ်မစောင့်ကြရန်နှင့် သန်းခေါင်ယံဝတ်ပြုပွဲ (သို့မဟုတ်) အခြားဘာသာရေး လှုပ်ရှားမှု များတွင် မပါဝင်ကြရန် ပြောကြားထားသည်ဟု ဒေသတွင်း အစိုးရဝဘ်ဆိုက်တစ်ခုတွင် လွှင့်တင်ထားသည့် သတင်းတစ်ရပ်အရ သိရှိရသည်။
ဝီဂါ လူ့အခွင့်အရေးအုပ်စုများကမူ ရှင်ကျန်းဒေသတွင် တရုတ်အစိုးရ၏ အစ္စလာမ်ဘာသာအပေါ် ပိတ်ပင်မှုများက မကြာသေးမီနှစ်များက လူရာပေါင်းများစွာ သေ ဆုံးစေခဲ့သည့် ပဋပက္ခများ ဖြစ်ပွားခဲ့ရာ ဒေသတွင် လူမျိုးရေးတင်းမာမှုများကို ပိုမိုဆိုးရွားသွားစေခဲ့သည်ဟု ပြောကြားသည်။
တရုတ်အစိုးရကမူ ရှင်ကျန်းဒေသတွင် အကြမ်းဖက်မှုအန္တရာယ်ကို ရင်ဆိုင်နေရကြောင်း ပြောကြားသကဲ့သို့ အာဏာပိုင်များကလည်း ဘာသာရေးအစွန်းရောက် မှုများကြောင့်သာ အကြမ်းဖက်မှုများ မြင့်မားလာခဲ့သည်ဟု ပြစ်တင်ပြောကြားနေခဲ့သည်။
''ဥပုသ်စောင့်ခြင်းကို ပိတ်ပင်တားဆီးရတဲ့ တရုတ်အစိုးရရဲ့ ရည်ရွယ်ချက်က ရာမဒန်ကာလအတွင်းမှာ ဝီဂါတွေကို သူတို့ရဲ့ မွတ်စလင်ယဉ်ကျေးမှုက အတင်းအဓမ္မ ဝေးကွာသွားစေဖို့ပါပဲ''ဟု ပြည်နှင်ခံ ကမ္ဘာ့ဝီဂါ ကွန်ဂရက်၏ ပြောခွင့်ရပုဂ္ဂိုလ် ဒီဇက် ရီဇစ်က ပြောကြားခဲ့သည်။
ယန်စီမြစ်အတွင်း တရုတ်ကုန်တင်သင်္ဘောတစ်စင်း တိမ်းမှောက် အသေအပျောက်မသိရသေး
By အေအက်ဖ်ပီ 
ရှန်ဟိုင်း၊ ဇွန်-၁၈ ။        ။ တရုတ်နိုင်ငံရှေ့ပိုင်း နန်ကျင်းမြို့အနီး ယန်စီမြစ်ထဲတွင် တရုတ်ကုန်တင်သင်္ဘောတစ်စင်း တိမ်းမှောက် သွားခဲ့ကြောင်း နိုင်ငံပိုင် သတင်း မီဒီယာက င် ဇွန် ၁၈ ရက်တွင် ဖော်ပြခဲ့သည်။
ဇွန်လ၁ရက်နေ့ကအလယ်ပိုင်း ဟူပေါင်ပြည်နယ်အတွင်းယန်စီမြစ်ထဲတွင် ခရီးသည်တင်သင်္ဘောတစ်စင်း တိမ်းမှောက်ပြီးနောက် လူပေါင်း ၄၄၂ဦး သေဆုံး ခဲ့ရခြင်း ဖြစ်ကြောင်း သိရသည်။
တန်ချိန်၃၀၀ခန့်ရှိသော အဆိုပါ ကုန်တင်သင်္ဘောသည် ကျန်စုပြည်နယ်အတွင်း ယန်စီမြစ်ပေါ် တွင်မှောင်လန်သွား ကာရေစီးကြောင်းထဲ တွင်ပေါလောပေါ်နေခဲ့ သည်ဟု နိုင်ငံပိုင်မီဒီယာက သတင်းပို့ခဲ့သည်။
ဒေသတွင်း အသံလွှင့်ဌာနတစ်ခုက ၎င်း၏ မိုက်ကရိုဘလော့၌ ရေးသားတွင် သင်္ဘောသည် လူ ၂ဦးကို သယ်ဆောင်လာခဲ့ဖွယ်ရှိသည်ဟု ဆိုသည်။ အွန်လိုင်းတွင် လွှင့်တင်လာသည့် ဓာတ်ပုံများအရမူ မှောက်လန်နေသည့် သင်္ဘောပေါ်တွင် မတ်တပ်ရပ်နေသော လိမ္မော်ရာင် အသက်ကယ်အင်္ကျ ီဝတ် ကယ်ဆယ်ရေး အလုပ် သမား အုပ်စုတစ်စုကို တွေ့ကြရသည်ဟု ဆိုသည်။ ''သက်ရှိလူ၏ အရိပ်အယောင်မတွေ့ရ''ဟုလည်း ကျန်စုပြည်နယ် အသံလွှင့်ဌာနက သတင်းပို့ခဲ့သည်။
၂၀၁၄ခုနှစ် ကမ္ဘာလုံးဆိုင်ရာ စစ်ပွဲကုန်ကျစရိတ် ဒေါ်လာ ၁၄ ဒသမ ၃ ထရီလီယံရှိ
By ပရက်စ်တီဗီ 
ကင်ဘာရာ၊ ဇွန် ၁၈ ။    ။ ၂၀၁၄ခုနှစ်က ကမ္ဘာလုံးဆိုင်ရာစစ်ပွဲ ကုန်ကျစရိတ်မှာ ဒေါ်လာ ၁၄ ဒသမ ၃ ထရီလီယံ အထိရောက်ရှိ ခဲ့ကြောင်း Institute for Economics and Peace ၏ အစီအရင်ခံစာတစ်ခုတွင် ဖော်ပြထားသည်။ ယင်းငွေကြေးပမာဏမှာ ကမ္ဘာလုံးဆိုင်ရာ ဂျီဒီပီ၏ ၁၃ဒသမ၄ရာခိုင်နှုန်းရှိသည်။
လွန်ခဲ့သည့်နှစ်က ကမ္ဘာလုံးဆိုင်ရာပဋိပက္ခများ၏ ကုန်ကျမှုသည် ဗြိတိန်၊ ဂျာမနီ၊ ပြင်သစ်၊ ဘရာဇီး၊ ကနေဒါနှင့် စပိန်တို့၏ပေါင်း စည်းစီးပွားရေးနှင့် ညီမျှသည်ဟု သြစတြေးလျအခြေစိုက် အဆိုပါအုပ်စု၏ မကြာသေးမီက ထုတ်ပြန်ခဲ့သော အစီရင်ခံစာ တွင် ဖော်ပြခဲ့သည်။ စာရင်ဇယားများအရ စစ်ပွဲကုန်ကမှုမှာ ၂၀၀၈နောက် ပိုင်း ၁၅ဒသမ၃ရာခိုင်နှုန်းမြင့်မားလာခြင်းဖြစ်ပြီး ၂၀၀၈က ဒေါ်လာ ၁၂ဒသမ၄ ထရီလီယံရှိခဲ့သည်။
ကုန်ကျစရိတ်ကြီးမားစွာမြင့်မားလာရခြင်းမှာပြည်တွင်းရေးပဋိပက္ခကြောင့် သေဆုံးမှုမြင့်လာခြင်း၊ ပြည်တွင်းအိုးအိမ်စွန့်ခွာထွက်ပြေးသူများ(IDPs)များလာခြင်း၊ ဒုက္ခသည်များ ကိုထောက်ပံ့မှုနှင့် ပဋိပက္ခကြောင့် ဂျီဒီပီ ဆုံးရှုံးမှုများကြောင့်ဖြစ်သည်။ ဂျီဒီပီဆုံးရှုံးမှုမှာ ၂၀၀၈နောက်ပိုင်း ၃၈ရာခိုင်နှုန်းတိုးလာသည်။
၂၀၀၈နောက်ပိုင်း IDPs များနှင့် ဒုက္ခသည်များကိုေျထာက်ပံ့မှုစရိတ်မှာ ၂၆၇ရာခိုင်နှုန်းတိုးလာပြီး စစ်ပွဲကြောင့် ပြောင်းရွှေ့ရသည့်လူအရေအတွက်မှာ ဒုတိယကမ္ဘာ စစ်နောက်ပိုင်း အမြင့်ဆုံးသို့ရောက်ရှိခဲ့သည်။
အမေရိကန်တွင် လူမည်းဘုရားရှိခိုးကျောင်းကို သံသယရှိလူဖြူတစ်ဦးက သေနတ်ဖြင့်ဝင်ပစ်
By နယူးယောက်  
အမေရိကန်နိုင်ငံတောင်ပိုင်း ကယ်လီဖိုးနီးယားရှိ ချားလစ်တန်မြို့တွင် သမိုင်းဝင်လူမည်း ဘုရားရှိခိုးကျောင်းတစ်ကျောင်း ကို သေနတ်ဖြင့် ဝင်ရောက်ပစ်ခတ်မှုဖြစ်ပွားသည်။
Emanuel African Methodist Episcopal Church ဘုရားရှိခိုးကျောင်းတွင် ယင်းပစ်ခတ်မှုဒေသစံတော်ချိန် ကြာသပတေးနေ့ ညနေပိုင်းကဖြစ်ပွား သွားခြင်းဖြစ် သည်။
သေနတ်ဖြင့်ပစ်ခတ်သူအဖြစ် သံသယရှိသူ အသက် ၂၀ အရွယ်လူဖြူတစ်ဦးဖြစ်ပြီး ၎င်းနောက် ခြေရာခံလိုက်လံလျက်ရှိကြောင်း မြို့ရှိရဲဌာနက ပြောသည်။
သေကျေမှုသတင်း လတ်တလောမသိရသေးသော်လည်း သေမှုသေခင်းအရာရှိတစ်ဦး အခင်းဖြစ်ပွားရာသို့ လာရောက်ကြောင်း သတင်းတွင်ဖော်ပြသည်။
အတည်မပြုနိုင်သေးသည့် မီဒီယာသတင်းများတွင် အသေအပျောက်များသည်ဟု ဖော်ပြသည်။
မလေးရှား အတိုက်အခံမဟာမိတ်အဖွဲ့ ပြိုလဲ
By ကူလာလမ်ပူ  
မလေးရှားနိုင်ငံမှ အတိုက်အခံညွန့်ပေါင်းမဟာမိတ်အဖွဲ့သည် ခေါင်းဆောင် အန်ဝါအီဘရာဟမ် ဓမ္မတာသွေဖည် လိင်ဆက်ဆံ မှုကြောင့် ထောင်ကနေချိန်လအတန် ကြာတွင် ပြိုကွဲသွားခဲ့သည်။
အန်ဝါ၏ လက်အောက်ရှိစဉ်က ယင်းအတိုက်အခံမဟာမိတ်အဖွဲ့ People's Alliance သည် အင်အားတောင့် အောင်မြင်သည့် ညွန့်ပေါင်းအဖွဲ့ဖြစ်ပြီး နိုင်ငံ လွတ်လပ်ရေးရစဉ်မှစကာ မလေးရှားညွန့်ပေါင်း အစိုးရအား ကြီးစွာထိုးနှက်ခြိမ်းခြောက်နိုင်သည့် အဖွဲ့ဖြစ်ခဲ့သည်။ သို့သော် ၎င်းဖမ်းဆီးခံရပြီးနောက်တွင် မူဝါဒရေးကြောင့် ပါတီသုံးခု ကွဲပြဲခဲ့သည်။
ယင်းသို့ မပြိုကွဲခင် ဝန်ကြီးချုပ် နာဂျစ်ရာဇတ်၏ အာဏာရညွန့်ပေါင်းအစိုးရ မဲရရှိကာ ပြန်လည်အနိုင်ရရေးကို ယှဉ်ပြိုင်ထိုးနှက်နိုင်ခဲ့သည့် အဖွဲ့ကြီးဖြစ်သည်။
အစ္စလာမ်မစ်ဥပဒေကို အားကောင်းအောင် ရှေးရိုးစွဲ Pan-Malaysian Islamic Party (PAS) ပါတီက အားထုတ်လာချိန်မှစကာ မဟာမိတ်အဖွဲ့အတွင်း အက်သံ ထွက်လာခဲ့ခြင်းဖြစ်သည်။
ပို၍လွတ်လပ်ပြီး တိုင်းရင်းတရုတ်အများစုပါဝင်သည့် Democractic Action Party (DAP) ပါတီက ယင်းလုပ်ဆောင်မှုကို ကန့်ကွက်ခဲ့ရာမှ ခွာပြဲကြရန် လုပ်ဆောင်လာခဲ့ကြခြင်းဖြစ်သည်။
အန်ဝါ၏ Parti Keadilan Rakyat (PKR) က မဟာမိတ်ညွန့်ပေါင်းအဖွဲ့၏ ရပ်တည်မှုက ရေရှည်နိုင်မည်မဟုတ်တော့ကြောင်း ဗုဒ္ဓဟူးနေ့က ကြေညာလိုက်သည်။
ပါတီအနည်းစုက ၎င်းတို့က အတူလက်တွဲပူးပေါင်းနေဆဲဖြစ်ကြောင်းပြောပြီး တစ်ချို့သော သုံးသပ်သူများက ပြန်လည်ရင်ကြားစေ့ရေး ဖြစ်လာနိုင်ပါကြောင်း ပြော ထားသော်လည်း အတိုက်အခံမဟာမိတ်ညွန့်ပေါင်း၏ ရှေ့ရေးက မရေမရာဖြစ်နေဆဲဖြစ်သည်။
အမေရိကန် လူမည်း ဘုရားရှိခိုးကျောင်း သေနတ်ပစ်ခတ်သူဟု သံသယရှိသူကို ဖမ်းဆီးမိ
(နယူးယောက်)။ ။ အမေရိကန်နိုင်ငံ တောင်ပိုင်း ကယ်လီဖိုးနီးယားရှိ ချားလစ်တန်မြို့တွင်းရှိ သမိုင်းဝင် လူမည်း ဘုရားရှိခိုးကျောင်းအား သေနတ်ဖြင့် ပစ်ခတ်သူဟု သံသယရှိသည့် အသက် ၂၁ အရွယ် လူငယ်ကို ဖမ်းဆီးထားသည်။
လီဇင်တန်မြို့တွင် နေထိုင်သည့် ဒိုင်လန်ရုဖ်ကို မီးပွိုင့်ပိတ်မိနေစဉ် ဖမ်းဆီးခဲ့ခြင်းဖြစ်ကြောင်း ရဲဌာနကပြောသည်။
ယင်းသေနတ်သမားက ဘုရားရှိခိုးကျောင်းအတွင်း သမ္မာကျမ်းစာ ရွတ်ဖတ်စဉ် ရှိနေခဲ့ပြီး နောက်ယင်းလူအုပ်ကို သေနတ်ဖြင့် ပစ်ခတ်ခဲ့ခြင်းဖြစ်သည်ဟု ဆိုသည်။
ယင်းပစ်ခတ်မှုအတွင်း ဘုရားကျောင်း သင်းအုပ် ဘုန်းတော်ကြီး တစ်ပါး အပါအဝင် အမျိုးသမီးခြောက်ဦးနှင့် အမျိုးသား သုံးဦး သေဆုံးခဲ့သည်။ လူမျိုးရေး မုန်းတီးမှုအခြေခံပြီး ဖြစ်ပွားခဲ့သည့် ယင်းပြစ်မှုကို စုံစမ်းစစ်ဆေးမှုများ လုပ်ဆောင်လျက် ရှိသည်။
ယန်စီမြစ်အတွင်း တရုတ် ကုန်တင်သင်္ဘော တစ်စင်း တိမ်းမှောက် အသေအပျောက် မသိရသေး
အေအက်ဖ်ပီ (ရှန်ဟိုင်း)။ ။ နိုင်ငံပိုင် သတင်းမီဒီယာ၏ သတင်းပို့ချက်အရ ကြာသပတေးနေ့ (ဇွန် ၁၈)က တရုတ်နိုင်ငံ အရှေ့ပိုင်း နန်ကျင်းမြို့အနီး ယန်စီမြစ်ထဲတွင် တရုတ်ကုန်တင်သင်္ဘော တစ်စင်း တိမ်းမှောက်သွားခဲ့သည်ဟု ဆိုသည်။
အဆိုပါဖြစ်ရပ်မှာ ဇွန်လ ၁ ရက် က အလယ်ပိုင်း ဟူပေါင်ပြည်နယ်အတွင်း ယန်စီမြစ်ထဲတွင် ခရီးသည်တင် သင်္ဘောတစ်စင်း တိမ်းမှောက်ပြီးနောက် လူပေါင်း ၄၄၂ ဦး သေဆုံးခဲ့ရသည့် ခေတ်သစ် တရုတ်နိုင်ငံ၏ အဆိုးရွားဆုံးသင်္ဘောကြမ္မာငင်မှုအပြီးတွင် ထပ်မံဖြစ်ပွားလာခဲ့ခြင်းပင် ဖြစ်သည်။
ယခု နောက်ဆုံးဖြစ်ရပ်မှာ တန်ချိန် ၃၀၀ ခန့်ဟု ခန့်မှန်းရသည့် ကုန်တင်သင်္ဘော တစ်စင်းသည်  ကျန်စုပြည်နယ်အတွင်းမှ ယန်စီမြစ်ထဲတွင် မှောက်ခုံဖြစ်သွားကာ ရေစီးကြောင်းတွင် ပေါလော ပေါ်နေ ခဲ့သည်ဟု နိုင်ငံပိုင်မီဒီယာက သတင်းပို့သည်။
ဒေသတွင်း အသံလွှင့်ဌာနတစ်ခုက ၎င်း၏ မိုက်ကရိုဘလော့တွင် ပြောကြားရာတွင်မူ သင်္ဘောမှာ လူ ၂ ဦးကို သယ်ဆောင်လာခဲ့ဖွယ်ရှိသည်ဟု ဆိုသည်။ အွန်လိုင်းတွင် လွှင့်တင်လာသည့် ဓာတ်ပုံများအရမူ မှောက်နေသည့် သင်္ဘောပေါ်၌ မတ်တပ်ရပ်နေသော လိမ္မော်ရောင် အသက်ကယ် အင်္ကျီဝတ် ကယ်ဆယ်ရေးအလုပ်သမား အုပ်စုတစ်စုကို တွေ့ကြရသည်ဟု ဆိုသည်။
မွတ်စလင် ရာမဒန်ဥပုသ်လကာလအတွင်း သေဒဏ်အပြစ်ပေးခြင်းများဆိုင်ငံ့ထားရန် ပါကစ္စတန်အမိန့်ထုတ်
(အစ္စတန်ဘူလ်)။ ။ ပါကစ္စတန်နိုင်ငံတွင် မွတ်စလင်ရာမဒန်ဥပုသ်လကာလအတွင်း သေဒဏ်စီရင်ခြင်းအပြစ်ဒဏ်များကို ယာယီအားဖြင့်ဆိုင်းငံ့ထားရန် အမိန့်ထုတ်ထားသည်။
"ဝန်ကြီးချုပ် နာဝက်ရှရစ်က ""ဥပုသ်လ၏ သန့်ရှင်မှု” ကို အလေးအမြတ်ထားရန် အာဏာပိုင်များကို ညွန်ကြားခဲ့သည်။"
နိုင်ငံတွင်းနေရာများစွာတွင် သောကြာနေ့မှစကာ ရာမဒန်ဥပုသ်ပွဲတော်ကို စတင်ပြီလည်းဖြစ်သည်။
ပါကစ္စတန်နိုင်ငံတွင်း ဒီဇင်ဘာလမှစကာ သေဒဏ်အပြစ်ပေးသူပေါင်း ၁၇၀ ကျော်ရှိနေပြီး လူ့အခွင့်အရေး အဖွဲ့အစည်းများက ယင်းကို ဝေဖန်ကြသည်။
သေဒဏ်အပြစ်ပေးခြင်းကို ဥပုသ်လအတွင်း ဆိုင်းငံ့ထားရန် ဝန်ကြီးချုပ် ရှရစ်က ပြည်ထဲရေး ဝန်ကြီးဌာနနှင့် ပြည်နယ် အစိုးရများထံသို့ ညွန်ကြားချက်များ ပို့ထားခြင်းဖြစ်သည်။
ရာစုနှစ် တစ်နှစ်အတွင်း အမေရိကန်က အမျိုးသမီးပုံဖြင့် ငွေစက္ကူထုတ်မည်
အေအက်ဖ်ပီ (ဝါရှင်တန်)။ ။ ရာစုနှစ် တစ်နှစ်အတွင်း အမေရိကန်က အမျိုးသမီးပုံဖြင့် ငွေစက္ကူ ထုတ်ဝေတော့မည်ဖြစ်ရာ အမေရိကန် ဒေါ်လာငွေစက္ကူများပေါ်တွင် လူဖြူအမျိုးသား နိုင်ငံရေး သူရဲကောင်းများသာ ရှိနေသည့် အစဉ်အလာမှာ ကျိုးပျက်တော့မည် ဖြစ်သည်။
သို့သော်လည်း ငွေစက္ကူပေါ်တွင် မည်သည့် အမျိုးသမီး၏ ပုံကို တင်မည်ဆိုသည်ကို မရွေးချယ်ရသေးပေ။ ဒီမိုကရေစီကို ရပ်တည်ကာကွယ်ပေးသည့် အမျိုးသမီး တစ်ဦးပုံ ဖြစ်နိုင်သည်ဟု အမေရိကန် ဘဏ္ဍာရေးဝန်ကြီးဌာနက ဇွန် ၁၈ ရက်တွင် ထုတ်ပြန်ခဲ့သည်။ အမျိုးသမီးပုံပါသော ဆယ်ဒေါ်လာတန် ငွေစက္ကူကို ၂၀၂၀ တွင် ထုတ်ဝေမည်ဖြစ်ပြီး ပထမဆုံး ဘဏ္ဍာရေးဝန်ကြီး အလက်ဇန်ဒါ ဟာမီလ်တန်၏ နေရာကို အစားထိုးမည်ဟု သိရသည်။
အမေရိကန် ငွေစက္ကူသမိုင်းတွင် အမျိုးသမီး နှစ်ဦး၏ပုံကို သုံးဖူးသည်။ ပထမဆုံး အမေရိကန် သမ္မတ ဂျော့ဝါရှင်တန်၏ ဇနီး မာသာဝါရှင်တန်၏ ပုံကို ၁၈၈၀ ပြည့်လွန်နှစ်များနှင့် ၁၈၉၀ ပြည့်လွန်နှစ်များက တစ်ဒေါ်လာတန် ငွေစက္ကူများတွင် အသုံးပြုခဲ့သည်။ ဂျိမ်းစ်တောင်းတွင် ကိုလိုနီအခြေစိုက်မှုနှင့် ဆက်နွယ်သော ဌာနေ အမေရိကန် အမျိုးသမီး ပိုကာဟွန်တက်စ်၏ ပုံကိုလည်း ၁၈၆၀ ပြည့်လွန်နှစ်များက ထုတ်ဝေခဲ့သော ငွေစက္ကူများတွင် ပါဝင်သော လူအုပ်တစ်ခုတွင် ထည့်သွင်းခဲ့သည်။
ကမ္ဘာ့အသက်ကြီးဆုံး အဘွား အသက် ၁၁၆ နှစ်တွင် ကွယ်လွန်
(ချီကာဂို)။ ။ ကမ္ဘာ့အသက်ကြီးဆုံးဖြစ်သူ အမေရိကန်နိုင်ငံမှ အသက် ၁၁၆ နှစ်ရှိ အဘွားအိုသည် နေအိမ်တွင် ကွယ်လွန်သွားခဲ့ပြီးဖြစ်ကြောင်း ဇွန် ၁၈ ရက် က မီဒီယာသတင်းများတွင် ဖော်ပြသည်။
ဂျာရယ်လိန်းတယ်လီသည် ဇွန် ၁၇ ရက်က ဒီထရွိက်မြို့အနီးရှိ အင်စတာရှိ နေအိမ်တွင် ကွယ်လွန်ခဲ့ခြင်းဖြစ်ကြောင်း Detroit Free Press တွင် ဖော်ပြသည်။ အဘွားအိုတယ်လီသည် ဘိုးရင်းကစားခြင်းကို ဝါသနာပါသူဖြစ်ပြီး အသက် ၁၀၄ နှစ်တိုင် အိုမင်းအရွယ်လွန်ချိန်ရောက်ချိန်ထိ ဘိုးရင်းကို ကစားခဲ့သူတစ်ဦးလည်းဖြစ်သည်။
ကွယ်လွန်ချိန်တွင် အေးဆေးတည်ငြိမ်စွာ ဝေဒနာခံစားပုံ မပေါ်ကြောင်း ၎င်း၏ မိတ်ဆွေများက  ပြောသည်။
"""ဘုရားသခင်က သူ့ကို ကောင်းချီးပေးမှာ သေချာပါတယ်”ဟု ရေရှည်ခင်မင်ရင်းနှီးခဲ့သူ မီရှယ်ကင်လော့ချ်က ပြောခဲ့သည်။"
အလွန်ဘာသာရေး ကိုင်းရှိုင်းသူ တစ်ဦးလည်းဖြစ်သည့် အဘွားတယ်လီကို ဂျော်ဂျီယာတွင် ဆယ့်ကိုးရာစုကုန်ခါနီးကာလ ၁၈၉၉ ခုနှစ် မေ ၂၃ ရက်တွင် မွေးဖွားခဲ့ခြင်း ဖြစ်သည်။
ဒိန်းမတ် ပါလီမန် ရွေးကောက်ပွဲတွင် အတိုက်အခံတို့ အနိုင်ရ
ရိုက်တာ (ကိုပင်ဟေဂင်)။ ။ လားစ်လော့ကေရက်စ်မူဆင် ဦးဆောင်သော အတိုက်အခံပါတီများက ဇွန် ၁၈ ပါလီမန် ရွေးကောက်ပွဲကို အနိုင်ရရှိသွားပြီဖြစ်ကြောင်း ဒိန်းမတ် ပြည်မကြီးပေါ်မှ မဲအားလုံးရေတွက်ပြီးနောက် နိုင်ငံပိုင် ရုပ်သံ DR က  ကြေညာခဲ့သည်။
ရက်စ်မူဆင်၏ Liberals နှင့် လက်ယာယိမ်း Danish People's Party တို့ပါဝင်သော အတိုက်အခံတို့က ပါလီမန်တွင် အမတ်နေရာ ၉၀ ရရှိခဲ့ပြီး ဝန်ကြီးချုပ် ဟဲလ်သော်နင်းရှမစ်၏ ဗဟိုလက်ဝဲ ပါတီများက အမတ်နေရာ ၈၅ နေရာရရှိခဲ့သည်။ ကိုလိုနီဟောင်းများဖြစ်သော ဂရင်းလန်နှင့် ဖာရိုးကျွန်းများတွင် မဲပေးမှုများမှ ပါလီမန်အမတ်နေရာ လေးဦးရှိသည်။
ဝန်ကြီးချုပ် သော်နင်းရှမစ်က ရှုံးနိမ့်မှုကို ဝန်ခံပြီး  မဲဆန္ဒရှင်များက ဗဟိုလက်ယာဘက်သို့ ယိမ်းသွားခဲ့ပြီးနောက် သူမ၏ Social Democrat Party ၏ အကြီးအကဲအဖြစ်မှ နုတ်ထွက်ခဲ့သည်။
"""ခေါင်းဆောင်ပိုင်းဆိုတာ မှန်ကန်သင့်လျော်တဲ့အချိန်မှာ နုတ်ထွက်ဖို့ဖြစ်ပါတယ်။ အဲဒီအချိန်ဟာ အခုအချိန်ပါဘဲ"" ဟု ရှမစ်က ထောက်ခံသူများကို ပြောကြားခဲ့သည်။ ပါတီခေါင်းဆောင်အဖြစ်မှလည်း နုတ်ထွက်မည်ဟု ၎င်းက ကြေညာခဲ့သည်။ ပါလီမန် ရွေးကောက်ပွဲတွင် ရှုံးနိမ့်ကြောင်း သော်နင်းရှမစ်က ဝန်ခံပြီးနောက် လစ်ဘရယ်ပါတီနှင့် အခြားဗဟို လက်ဝဲအုပ်စုများသည် အစိုးရသစ် တစ်ရပ်ဖွဲ့စည်းရန် အခွင့်အရေးတစ်ရပ် ရရှိပြီဖြစ်ကြောင်း ရက်စ်မူဆင်က ပြောကြားခဲ့သည်။"
ဘင်္ဂလားဒေ့ရှ် နယ်ခြားစောင့်တပ်ဖွဲ့ဝင်တစ်ဦးကို မြန်မာက ထိန်းသိမ်းထားခြင်းနှင့် ပတ်သက်၍ မြန်မာသံအမတ်ကြီးကို ဘင်္ဂလားဒေ့ရှ်ဆင့်ခေါ်
By ရိုက်တာ 
ဒါကာ၊ ဇွန် ၁၉ ။       ။ ဘင်္ဂလားဒေ့ရှ်နယ်ခြားစောင့်တပ်ဖွဲ့ဝင်တစ်ဦးကို မြန်မာဘက်က ထိန်းသိမ်းထားခြင်းနှင့် ပတ်သက်၍ ရှင်းလင်းပြောပြရန် မြန်မာသံအမတ်ကြီးကို ဘင်္ဂလားဒေ့ရှ်နိုင်ငံခြားရေးဝန်ကြီးဋ္ဌာနက ဇွန် ၁၈ တွင် ဆင့်ခေါ်ခဲ့သည်။
အိန္ဒိယတွင် အရွယ်အို ခရစ်ယာန်သီလရှင်ကြီးအား မုဒိမ်းပြုကျင့်ခဲ့သည့် အဓိကသံသယရှိသူတစ်ဦးကို ဖမ်းမိ
By BBC 
နယူးဒေလီ ။     ။ အိန္ဒိယနိုင်ငံ ဘန်ဂေါပြည်နယ်တွင် အသက်အရွယ်ကြီးရင့်နေသည့် ခရစ်ယာန်သီလရှင်အား သားမယားအဖြစ် မုဒိမ်းပြုကျင့်မှုတွင် အဓိကသံသယတရားခံတစ်ဦးကို ဖမ်းဆီးမိကြောင်း ရဲစုံစမ်းရေးအဖွဲ့ကပြောသည်။
အသက် ၂၈ နှစ်ရှိ နာဇူသည် အသက် ၇၄ နှစ်အရွယ် သီလရှင်မကြီးကို သားမယားအဖြစ်ပြုကျင့်ခဲ့သူဟု ရဲက စွဲဆိုထားခြင်းဖြစ် သည်။
ဘင်္ဂလားဒေ့ရှ်နိုင်ငံသားဖြစ်နိုင်သည့် နာဇူကို ကိုးလ်ကတ္တားရှိ ဘူတာရုံတစ်ရုံတွင် ဖမ်းဆီးမိခြင်းဖြစ်သည်။
ပြီးခဲ့သည့် မတ် ၁၄ ရက်က ခရစ်ယာန်ဘုရားရှိခိုးကျောင်းအတွင်း လူတစ်စု ဖောက်ထွင်းဝင်ရောက်ကာ အဆိုပါ သီလရှင်ကြီးကို သားမယားပြုကျင့်ခဲ့ပြီး ငွေကြေးများလည်း ခိုးယူခဲ့ကြခြင်းဖြစ်ကာ ယင်းဖြစ်ရပ်ကြောင့် အိန္ဒိယနိုင်ငံတွင်း လူထုအားဒေါသထွက်စေ ကာ နိုင်ငံအနှံ့ရှိမြို့များတွင် လမ်းပေါ်ထွက်ဆန္ဒပြမှုများ ပေါ်ပေါက်ခဲ့သည်။
ယင်းကျုးလွန်သူများကို လိုက်လံဖမ်းဆီးနေရာတွင် ယခုသံသယရှိသူ နာဇူကို ခြောက်ဦးမြောက်အဖြစ် ဖမ်းဆီးမိခြင်းဖြစ်သည်။
အဆိုပါတိုက်ခိုက်မှုကို ကျုးလွန်သူက ရှစ်ဦးဖြစ်ကြောင်း ရဲကပြောပြီး ကျန်လွတ်မြောက်နေသေးသူနှစ်ဦးနောက် ခြေရာခံလိုက် လံလျက်ရှိသည်။
"ဆိုဗီယက်ခေတ်လွန်လုံခြံုရေးအဖွဲ့CSTO ၏ အဖွဲ့ဝင်နိုင်ငံများမှ လူ ၂,၄၀၀ခန့် အိုင်အက်စ်နှင့် ပူးပေါင်းဟု သတင်းထွက်ပေါ်"
By ပရက်စ်တီဗီ 
မော်စကို၊ ဇွန် ၁၉ ။  ။ ဆိုဗီယက်ခေတ်လွန် လုံခြုံရေးအဖွဲ့ကြီးမှ အဖွဲ့ဝင်နိုင်ငံများမှ နိုင်ငံသား နှစ်ထောင်ကျော်သည် ဆီးရီးယားရှိ အိုင်အက်စ်စစ်သွေးကြွအဖွဲ့သို့ သွားရောက်ပူးပေါင်းခဲ့ကြသည်ဟု အရာရှိတစ်ဦးက ပြောကြားခဲ့သည်။
"အိုင်အက်စ်စစ်သွေးကြွအဖွဲ့သည် ကာဂျစ္စတန်ဗဟိုအာရှသမ္မတနိုင်ငံမှ လူ၄၀၀နီးနှင့် ရုရှနွယ်ဖွား၂,၀၀၀ခန့်ကို လူသစ်စုဆောင်းခဲ့ သည်ဟု ဇွန် ၁၉ ကစုပေါင်းလုံခြုံရေးစာချုပ်အဖွဲ့(CSTO) အတွင်းရေးမှူးချုပ် နီကိုလိုင်ဘော်ဒီယူဇာ၏ ပြောကြားချက်ကို ကိုးကား၍ ရုရှားတာ့စ်သတင်းအေဂျင်စီက ဖော်ပြခဲ့သည်။ CSTOအဖွဲ့ဝင်နိုင်ငံများမှာအာမေးနီးယား၊ ဘီလာရုစ်၊ကာဇက်စတန်၊ ကာဂျစ္စတန် ၊ ရုရှနှင့် တာဂျီကစ္စတန်တို့ဖြစ်သည်။"
"အဆိုပါနိုင်ငံသားများအား ယခုအခါဆီးရီးယားတွင် အိုင်အက်စ်တို့က တိုက်ခိုက်ရေးသင်တန်းများ ပေးနေကြောင်း နီကိုလိုင်ကဆို သည်။ ""ဒါကတော့ ချွင်းချက်သဘောဆောင်တဲ့ စာရင်းဇယားပါ။ ဆီးရီးယားမှာနိုင်ငံသားတွေဘယ်လောက် တိုက်ခိုက်ရေးသင် တန်းတက်နေသလဲဆိုတာ နီးနီးစပ်စပ်သိပါတယ်။ ဒါက ထောင်ဂဏန်းပဲရှိပါသေးတယ်။"
မိုးခေါင်ရေရှားမှုကြောင့် မြောက်ကိုရီးယား သီးနှံထွက်နှုန်း ထက်ဝက်ခန့် လျော့ကျနိုင်
By အေအက်ဖ်ပီ 
ရောမ၊ ဇွန်-၁၉ ။        ။ မြောက်ကိုရီးယား၏ အဓိကစိုက်ပျိုးရေးဒေသတွင် မိုးခေါင်ရေရှားဖြစ်ပြီး သီးနှံအထွက်နှုန်းသည် တစ်ဝက် ခန့်အထိ လျော့ကျသွားနိုင်ဖွယ်ရှိသောကြောင့် အစားအစာပြတ်လပ်မှုသို့ ဦးတည်နေသည်ဟု ကုလသမဂ္ဂ စားနပ်ရိက္ခာအေဂျင်စီ က ပြောကြားခဲ့သည်။
ကုလကိုယ်စားလှယ်များက မြောက်ကိုရီးယား၏ စိုက်ပျိုးရေးဒေသ များဖြစ်သည့် မြောက်ဟွမ်ဂေးနှင့် တောင်ဟွမ်ဂေးပြည်နယ်များ သို့ဇွန်၁၀ရက်နေ့က သွားရောက်ကြည့်ရှုခဲ့ရာ မိုးခေါင်သည့်ဧရိယာများတွင် အာလူး၊ဂျုံနှင့် ဘာလီ အထွက်နှုန်းမှာ ၅၀ရာခိုင်နှုန်းနှင့် အထက် လျော့ကျသွားနိုင်ဖွယ်ရှိကြောင်း တွေ့ရှိရသည်ဟု ဆိုသည်။
ရေတွင်းရေကန်များမှာခမ်းခြောက်ကုန်ကြပြီး၊၂၀၁၄နှင့်၂၀၁၅အစောပိုင်းတွင် သာမန်အောက်လျော့နည်းသည့်မိုးရွာသွန်းမှုနှင့်နှင်း ကျမှုကြောင့် ဆည်ရေမျက်နှာပြင်မှာလည်း နိမ့်ကျလျှက်ရှိသည်ဟု ကုလ စားနပ်ရိက္ခာနှင့် စိုက်ပျိုးရေးအဖွဲ့ (FAO)က ကြေညာချက် တစ်ခုတွင် ပြောကြားခဲ့သည်။
‘လူတွေ ငတ်နေသလား၊ မငတ်ဘူးလားဆိုတာကိုတော့ သတင်းအချက်အလက် အလုံအလောက်မသိရလို့ မပြောနိုင်ပါဘူး။ ဒါပေမယ့် အခြေအနေက အရေးကြီးပါတယ်။ ငတ်ခြင်းနဲ့မငတ်ခြင်းကြား နယ်ခြားမျဉ်းပေါ်မှာပါ’ဟု FAO၏ အကြီးတန်းအရာရှိ လီလီယန်နာဘာဘီက ဇွန် ၁၉ ရက်တွင် ပြောကြားခဲ့သည်။ မြောက်ကိုရီးယားအစိုးရမီဒီယာကလည်းနှစ် ၁၀၀အတွင်း အဆိုးရွား ဆုံးမိုးခေါင်မှုဟု ပြောကြားခဲ့သည်။ FAO အစီရင်ခံစာအရမူ လက်ရှိ မိုးခေါင်ရေရှားမှုမှာ အယ်နီညိုဖြစ် စဉ်ကြောင့်ဖြစ်ရသည် ဟု ကောက်ချက်ချသည်။
ဘူရွန်ဒီ နိုင်ငံရေး ဆူပူမှုအတွင်း လူ ရ၀ ထက်မနည်း သေဆုံး
By အေအက်ဖ်ပီ 
ဘူဂျမ်ဘူရာ၊ ဇွန်-၁၉ ။        ။ လူ့အခွင့်အရေးအုပ်စုများ၏ ဇွန်၁၈ ပြောကြားချက်အရ ဘူရွန်ဒီနိုင်ငံတွင် ရက်သတ္တပတ်ပေါင်းများ စွာကြာမြင့်နေပြီဖြစ်သည့် နိုင်ငံရေးအကြမ်းဖက်မှုအတွင်း အနည်းဆုံး လူပေါင်း၇၀သေဆုံးခဲ့ပြီး ၅၀၀ ဒဏ်ရာရကာ  ၁၀၀၀ ခန့် ထောင်ဒဏ် ကျခဲ့ရသည်ဟု ဆိုသည်။
မတည်ငြိမ်မှုများ ဖြစ်ပွားနေသည့် အလယ်အာဖရိက ဘူရွန်ဒီနိုင်ငံတွင် အစိုးရ၏ လုပ်ဆောင်မှုများသည် ဖွဲ့စည်းပုံနှင့် မညီသည့် အပြင် ၁၃နှစ်ကြာ ပြည်တွင်းစစ်ကို အဆုံးသတ်ခဲ့သည့် ၂၀၀၆ခုနှစ် ငြိမ်းချမ်းရေးစာချုပ်ကိုလည်း ဖောက်ဖျက်ရာရောက်သည်ဟု အတိုက်အခံများက ယူဆနေကြသည်။
၎င်းတို့က သမ္မတ ပီရီ ကူရန်ဇီဇာ၏ အငြင်းပွားဖွယ် ၅နှစ်သက်တမ်း သုံးခုဆက် အရွေးခံမှုအပေါ် မကျေမနပ်ဖြစ်ရာမှ ဧပြီလနှောင်းပိုင်းမှ စတင်ပြီး နိုင်ငံရေး ပြဿနာများ စတင်ဖြစ်ပွားခဲ့သည်။ ပါလီမန်ရွေးကောက်ပွဲများကို သမ္မတရွေးပွဲမတိုင်မီ ဇွန် ၂၉ရက်နေ့တွင် ကျင်းပရန် စီစဉ်ထားသည်။
‘ကျည်ဆံတွေ လက်ပစ်ဗုံးတွေကြောင့် လူ၇၀လောက် သေဆုံးသွားခဲ့တယ်။ အများစုက အရပ်သားတွေပဲ။ ရဲတွေ စစ်သားတွေ လည်းပါတယ်’’ဟု ဘူရွန်ဒီ၏ သြဇာကြီးမားသည့် လူ့အခွင့်အရေးအုပ်စု Aprodehကို ခေါင်းဆောင်နေသည့် ပီရီ ကလဗာ ဘိုနီပါက ပြောကြားခဲ့သည်။
‘ကျည်ဆံတွေ၊ ဗုံးတွေ၊ ကျောက်တုံးတွေကြောင့် လူပေါင်း ၅၀၀လောက် ဒဏ်ရာရသွားခဲ့ပြီး ၅၀လောက်က အခုထိ ဆေးရုံမှာ ကုသနေရသေးတယ်’’ဟုလည်း ၎င်းက ပြောကြားခဲ့သည်။
ရုရှဦးဆောင်သော ဥရောပ-အာရှ စီးပွားရေးအဖွဲ့ကြီးသို့ဝင်မည်ဟု အိန္ဒိယအတည်ပြု
By ပရက်စ်တီဗီ 
မော်စကို၊ ဇွန် ၁၉ ။      ။ ရုရှဦးဆောင်သော ဥရောပ-အာရှစီးပွားရေးသမဂ္ဂ (EEU) နှင့် လွတ်လပ်သောကုန်သွယ်ရေး သဘော တူညီချက် တစ်ရပ်ကို လက်မှတ်ရေးထိုး မည်ဖြစ်ကြောင်း အိန္ဒိယက အတည်ပြုလိုက်သည်။ ရုရှဦ်းဆောင်သောယင်း အဖွဲ့ကြီး ကနောက် ထပ်ပေါ်ထွန်းစ နိုင်ငံများကို ဆွဲဆောင်လျက်ရှိသည်။
ယင်းသဘောတူညီချက်ကို အိန္ဒိယအစိုးရက အပြည့်အ၀ လက်မှတ်ရေးထိုးမည်ဖြစ်ကြောင်း ရုရှရှိ အိန္ဒိယသံရုံးမှ အကြီးတန်း သံတမန်၏ ပြောကြားချက်ကို ကိုးကား၍ တာ့စ်သတင်းအေဂျင်စီက ဖော်ပြခဲ့သည်။ ရုရှ၊ ဘီလာရုစ်၊ ကာဇက်စတန်၊ အာမေးနီး ယားနှင့် ကာဂျစ္စတန်တို့သည် ယင်းသမဂ္ဂအဖွဲ့ဝင်နိုင်ငံများဖြစ်ပြီး အဖွဲ့ကြီးမှာ ဇန်နဝါရီ တစ်ရက်က စတင်ဖွဲ့စည်းခဲ့ပြီး ဒေသ တွင်းစီးပွားရေးပေါင်းစည်းရန်ရည်ရွယ်ခဲ့ခြင်းဖြစ်သည်။
EEU လွတ်လပ်သောကုန်သွယ်ရေးဇုန်သို့ဝင်ရောက်ရန် တရုတ်၊ ဗီယက်နမ်၊ အီရန်၊ အီဂျစ်နှင့် အစ္စရေးတို့ကလည်း စိတ်ဝင် စားကြောင်းပြသလျက်ရှိသည်။ အဖွဲ့ဝင်နိုင်ငံများကြား ကုန်ပစ္စည်းများ၊ ဝန်ဆောင်မှုများ၊ အရင်းအနှီးနှင့် အလုပ်သမားများကို အခမဲ့ကူးပြောင်းဖြတ်သန်းခွင့် ပေးရန်လည်း ယင်းအဖွဲ့ကရည်ရွယ်သည်။ လွန်ခဲ့သည့်လက အဖွဲ့က အီရန်နှင့် လွတ်လပ်သော ကုန်သွယ်ရေးသဘောတူညီချက်လက်မှတ်ရေးထိုးနိုင်ရေး ကနဦးဆောင်ရွက်ရမည့် အဆိုပြုချက်ကို အဖွဲ့ကပေးအပ်ခဲ့သည်။
ယင်းအဆိုပြုချက်ကို အာမေးနီးယားမြို့တော် ယေရေဗန်တွင် ပြုလုပ်ခဲ့သောကျွမ်းကျင်သူအဆင့် ဆွေးနွေးပွဲတွင် ယူရေးရှား စီးပွားရေးကော်မရှင်ဘုတ်အဖွဲ့ဝင်အားလုံးက အတည်ပြုခဲ့ခြင်း ဖြစ်ကြောင်း ဘုတ်အဖွဲ့ဝင်ရုရှကိုယ်စားလှယ် အန်ဒရေစလက် နက်က ပြောကြားခဲ့သည်။.
လန်ဒန်အခြေစိုက် အိမ်ခြံမြေလုပ်ငန်းကြီးက စင်ကာပူကို ခြေကုပ်ယူ၍ အာရှသို့ စျေးကွက် ချဲ့ထွင်မည်
By The Straits Times  
စင်ကာပူ၊ ဇွန်-၁၉ ။     ။ လန်ဒန်အခြေစိုက် အိမ်ခြံမြေ လုပ်ငန်းကြီးတစ်ခုက  အာရှတိုက်တွင် ၎င်း၏လုပ်ငန်းများ  တိုးပွားလာရန် စင်ကာပူကို အခြေစိုက်ရန် ရည်ရွယ်ထားသည်ဟု ဆိုသည်။
TIAA Henderson Real Estate (TH Real Estate)အိမ်ခြံမြေကုမ္ပဏီကြီးသည် ၎င်း၏ အာရှပစိဖိတ် ရုံးချုပ်ကို စင်ကာပူတွင် ဖွင့်လှစ်ထားပြီး၊ အာရှဖက်ခြမ်းရှိ လုပ်ငန်းစုအောက်တွင် ကန်ဒေါ်လာ ၁ဒသမ၅ဘီလျံတန် အိမ်ခြံမြေများရှိနေသည်။
အမေရိကန်ပြည်ထောင်စုနှင့် ဥရောပရှိ ကုမ္ပဏီကြီး၏ စီးပွားရေးလုပ်ငန်းများနှင့် ဟန်ချက်ညီလာရန် ကိန်းဂဏန်းအရေအတွက် ကို မြှင့်တင်ရန် စီစဉ်နေသည်ဟု အာရှပစိဖိတ် စီမံအုပ်ချုပ်မှုဒါရိုက်တာ ခရစ် ရီလီက ကြားခဲ့သည်။
အမေရိကန်တွင် အိမ်ခြံမြေပိုင်ဆိုင်မှုတန်ဖိုးသည် ကန်ဒေါ်လာ ၅၀ဘီလျံကျော်ပြီး၊ ဥရောပနှင့် ဗြိတိန်တွင် ကန်ဒေါ်လာ ၂၅ဘီလျံ ရှိသည်။ အာရှတွင်လည်း စင်ကာပူ၏ Jem ကုန်တိုက်ကြီးတွင် ရှယ်ယာများ ပိုင်ဆိုင်ထားပြီး သြစတြေးလျတွင်လည်း အိမ်ခြံမြေ များစွာကို ပိုင်ဆိုင်ထားသည်။
‘စင်ကာပူက ဓနဥစ္စာ စီမံခန့်ခွဲမှု၊ ဘဏ္ဍာရေးနဲ့ ဘဏ်လုပ်ငန်းဝန်ဆောင်မှုတွေကို ဆွဲဆောင်တဲ့နေရာမှာ အတော် အောင်မြင်နေ တယ်။ စီးပွားရေးဇုန်တွေနဲ့ သုတေသနနဲ့ ဖွံ့ဖြိုးရေးဌာနတွေက ထောက်ပံ့ပေးနေတဲ့ အရည်အသွေးမြင့် ရွေးချယ်စရာတွေနဲ့ သူ့ကိုယ်သူ ဆက်လက်ဆန်းသစ်သွားနိုင်မယ်လို့လည်း ကျနော်ထင်ပါတယ်’’ဟု ရီလီက ပြောကြားခဲ့သည်။
မွေးရာပါတစ်ကိုယ်လုံးဖြူနေသည့်  မိန်းကလေးအား အောက်လမ်းနည်း စီရင်ရန်အတွက် ရောင်းစား
By ဒိုဒိုမာ 
တန်ဇန်းနီးယားနိုင်ငံတွင် သမင်ဖြူ (မွေးရာပါတစ်ကိုယ်လုံးဖြူနေခြင်း-albino)ရောဂါဖြစ်နေသည့် ခြောက်နှစ်သမီးအရွယ် ကလေး မလေးကို မှော်ဆေးစီရင်သူထံ ဦးလေးအရင်းဖြစ်သူက ရောင်းစားရန်ကြိုးစားခဲ့မှုှုဖြစ်ပွားခဲ့သည်။
ကလေးမလေး၏ ကိုယ်အင်္ဂါအစိတ်အပိုင်းများဖြင့် ချမ်းသာခြင်းနှင့် ကံအလွန်ကောင်းခြင်းရရှိရန် အတွက်မှော်အောက် လမ်းနည်း သုံးဆေး စီရင်ဖွယ်ရှိသည့်အတွက် ရောင်းစားနိုင်ခဲ့ပါက ယင်းကလေးမလေးကို သတ်ဖြတ်ကာ ကိုယ်အင်္ဂါများ ထုတ်ယူခံရဖွယ် ရာရှိနေရာမှ ကယ်တင်နိုင်ခဲ့ခြင်းဖြစ်သည်။
နိုင်ငံမြောက်ပိုင်းတွင် မိခင်နှင့် မောင်နှမသုံးဦးဖြင့်အတူနေထိုင်သည့် သမင်ဖြူရောဂါသည်လေး မာဂါရတ်ခါမိကို မျက်နှာဖုံးစွပ်လူ တစ်စုက ပြီးခဲ့သည့်သီတင်းပတ်က ညပိုင်းဝင်ရောက်ဖမ်းဆီးသွားခဲ့ခြင်းဖြစ်သည်။
ပြန်ပေးဆွဲဖမ်းဆီးသွားရာနောက် ကျေးရွာသားများက အပူတပြင်းလိုက်လံရှာဖွေသော်လည်း တွေ့ရှိခဲ့ခြင်းမရှိပေ။ ရှာဖွေသူများ စိတ်တွင် အယူစွဲဓလေ့များအရ မာဂါရတ်ကို ဖမ်းဆီးသွားသူများက သတ်ဖြတ်မည်မှာ မလွဲဖြစ်ကြောင်း စိတ်ပူပန်ခဲ့ရသည်။
တန်ဇန်းနီးယားနိုင်ငံတွင်းရှိဒေသများစွာတွင် ယင်းသို့ albino ရောဂါရှိသူများ၏ ကိုယ်အင်္ဂါအစိတ်အပိုင်းများဖြင့် မှော်ဆေး စီရင်ကာ ချမ်းသာအောင်စွမ်းနိုင်သည်ဆိုသည့် အောက်လမ်းအယူအဆများရှိနေရာ ၎င်းတို့ကို ပြန်ပေးဆွဲသတ်ဖြတ်ခြင်းများ ရှိနေသည်။
တစ်ကိုယ်လုံးဖြူနေသည့်သူတစ်ဦးကို ရောင်းစားလျှင် ပေါင် ၅၀၀၀၀(အမေရိကန်ဒေါ်လာ ၇၅၀၀၀) ဝန်းကျင်ရရှိနိုင်ကာ အရောင်းအဝယ်ဖြစ်နေသည်ဟု သိရသည်။
သို့သော်လည်း အခြား albino ရောဂါသည်လေးများ၏ ကံကြမ္မာနှင့်မတူဘဲ မာဂါရတ်မှာ ရောင်းစားခံရမည့် အသက်ဘေးမှ လွတ်မြောက်လာခဲ့ရသည်။ သတင်းပေးချက်က ရဲကလိုက်လံရာမှ မာဂါရတ်ကို ဒေါ်လာဖြင့် ရောင်းစားရန် ကြိုးစာနေသူလက် တွင်းမှ ကယ်တင်လိုက်နိုင်ခြင်းဖြစ်သည်။
ရဲများက ရောင်းစားရန်ကြိုးစားသူကို ဝယ်လက်အနေဖြင့် ဟန်ဆောင်ကာ လက်ပူးလက်ကြပ်ဖမ်းဆီးခဲ့ခြင်းဖြစ်သည်။
”ကျွန်တော်တို့ သတင်းကြားသိချင်း ချက်ချင်းပဲ အဲဒီ့နောက် လိုက်တော့တာပါ။ နောက်တော့ ထောင်ဖမ်းခဲ့တာပဲဖြစ်ပါတယ်။”ဟု ရဲမှူးဖြစ်သူ ဂျူမီဘီဝါးကပြောသည်။
တရားခံဖြစ်သူကို ဖမ်းမိချိန်တွင် တုန်လှုပ်စရာကြုံတွေ့ရသည်မှာ မာဂါရတ်ကို ရောင်းစားဖို့လုပ်ဆောင်နေသူမှာ အသက် ၄၄ နှစ်ရှိ မာဂါရတ်၏ ဦးလေးအရင်းကိုယ်တိုင်ဖြစ်နေခြင်းကို တွေ့ရှိခဲ့ရခြင်းဖြစ်သည်။
မာဂါရတ်ကို ပြန်လည်တွေ့ရှိပြီးနောက် မိသားစုထံအပ်နှံနိုင်ခဲ့ရာ သူမ၏ မိခင် ဂျိုင်းစီမန်ဒူသည်လည်း albino ရောဂါသည်တစ်ဦး လည်းဖြစ်သည်။ မာဂါရတ်မှာ ဖမ်းဆီးပြန်ပေးဆွဲမှုခံရသော်လည်း တစ်စုံတစ်ရာ ထိခိုက်ဒဏ်ရာရရှိခြင်းမရှိခဲ့ပေ။
UOB အရာရှိများက စင်ကာပူကို အဓိက ယွမ်ငွေကြေးဌာနဖြစ်လာစေရန် ဆွဲဆောင်စည်းရုံး
By China Daily  
စင်ကာပူ၊ ဇွန်-၁၉ ။    ။ တရုတ်၏ United Oversea Bank Ltd (UOB)မှ အကြီးတန်းအရာရှိများ၏ ဇွန်၁၇ ရက်ပြောကြားချက် အရ တရုတ်နိုင်ငံက ဦးဆောင်နေသည့် ခါးပတ်လမ်း ဖော်ဆောင်မှု (Belt and Road Initiative )က ယွမ်ငွေကို နိုင်ငံတကာ သုံးဖြစ်စေရန် မြှင့်တင်နေသောကြောင့် တရုတ်ကုမ္ပဏီများသည် နိုင်ငံရပ်ခြားတွင် ယွမ်ငွေလွှမ်းမိုးသည့် ဘွန်းများကို စတင်တာ ထွက်ရန် ၎င်းတို့၏ ပထမဆုံးရွေးချယ်မှုအဖြစ် ဟောင်ကောင်ထက် စင်ကာပူကို ပိုမိုဦးစားပေး ရွေးချယ်ဖွယ်ရှိနေသည်။
အရှေ့တောင်အာရှ သမ္မတနိုင်ငံ စင်ကာပူသည် ပိုးလမ်းမ စီးပွားရေးခါးပတ် (Silk Road Economic Belt)နှင့် ၂၁ရာစု ပင်လယ် ပိုးလမ်းမ (21st Century Maritime Silk Road)နှစ်ခုအပေါ်မှခွထိုင်ထားသောကြောင့် မဟာဗျူဟာမြောက် အရေးပါသည့်အခန်း ကဏ္ဍမှ ပါဝင်လာရန် မျှော်လင့်သည်ဟု စင်ကာပူဘဏ်၏ ဒုဥက္ကဌနှင့် စီအီးအို ဝီး အီ ချောင်က ပြောကြားခဲ့သည်။
အရှေ့တောင်အာရှတွင် ယွမ်ကို ကျယ်ကျယ်ပြန့်ပြန့် အသုံးပြုလာရန်လည်း UOB က တက်တက်ကြွကြွ မြှင့်တင်သွားမည်ဟု ဝီးက ပြောကြားခဲ့သည်။  ‘တရုတ်ရဲ့ သြဇာနဲ့ ဆက်သွယ်မှု တိုးမြင့်လာတာရဲ့ အကျိုးဆက်အဖြစ် ကြီးမားတဲ့ စီးပွားရေးအခွင့် အလမ်းတွေ ပွင့်လန်းလာဖို့ ရှိနေပါတယ်’’ဟုလည်း ၎င်းက ပြောကြားခဲ့သည်။
‘တရုတ်ပြည်နဲ့ (ဒါမှမဟုတ်)တရုတ်ပြည်တွင်းမှာ ပိုပိုပြီး စီးပွားရေးလုပ်ကိုလာကြဖို့ ရှိတာကြောင့် UOB က သူ့ရဲ့ဖောက် သည်တွေကို ထောက်ပံ့ဖို့ ယွမ်ငွေရဲ့ စွမ်းဆောင်ရည်ကို မြှင့်တင်ချဲ့ထွင်နေပါတယ်’’ဟုလည်း ၎င်းက ထပ်လောင်း ပြောကြား ခဲ့သည်။
တစ်လအတွင်း တောင်ဆူဒန်တွင် ကလေးသူငယ် ၁၂၉ ဦး အသတ်ခံခဲ့ရဟု ယူနီဆက်ပြောကြား
By Sky News 
(နယူးယောက်)။ ။ ကုလသမဂ္ဂ ကလေးများ ရန်ပုံငွေ (ယူနီဆက်) ၏ ပြောကြားချက်အရ တောင်ဆူဒန်တွင် ဖြစ်ပွားဆဲ အကြမ်းဖက်မှုများအတွင်း ကလေးသူငယ်များကို သင်းကွပ်၊ အဓမ္မပြုကျင့်၊ သတ်ဖြတ်ခဲ့မှုများရှိကြောင်း သိရသည်။
ယမန်လက တောင်ဆူဒန်တွင် အစိုးရက သူပုန်တပ်ဖွဲ့များကို ထိုးစစ်ဆင်စဉ် အတောအတွင်း အနည်းဆုံး ကလေးသူငယ် ၁၂၉ ယောက်ကို သတ်ဖြတ်ခဲ့သည်ဟု ယူနီဆက်က ပြောကြားခဲ့သည်။
ကလေးသူငယ်များကို သင်းကွပ်ပြီး သွေးအလိမ်းလိမ်းနှင့် ထားရစ်ခဲ့ကာ မိန်းခလေးငယ်များကိုမူ အုပ်စုလိုက် အဓမ္မပြုကျင့် သတ်ဖြတ်ခဲ့ကြသည်ဟု အသက်ရှင်လွတ်မြောက်လာသူများက သတင်းပို့ခဲ့ကြောင်း ယူနီဆက်၏ အမှုဆောင်ဒါရိုက်တာ အန်ထော်နီ လိပ်က ပြောကြားခဲ့သည်။ မီးရှို့ထားသည့် အဆောက်အအုံ မီးတောက်များအတွင်းသို့ ပစ်ထည့်ခံရသည့် ကလေးငယ်များလည်း ရှိသည်ဟု ဆိုသည်။
"""လူ့ကျင့်ဝတ်အရေရော၊ လူသားစိတ်အရပါ အပြစ်မဲ့ကလေးတွေအပေါ် ကျူးလွန်နေတဲ့ အကြမ်းဖက်မှုတွေကို ရပ်တန့်ပစ်ရမယ်’’ ဟု မစ္စတာ လိပ်က ပြောကြားခဲ့သည်။"
သို့ရာတွင် တောင်ဆူဒန် စစ်တပ်ပြောခွင့်ရပုဂ္ဂိုလ်ကမူ သတင်း၏ ခိုင်လုံမှန်ကန်မှုနှင့် ပတ်သက်၍ မေးခွန်းထုတ်ခဲ့ပြီး ဤကဲ့သို့သော အကြမ်းဖက်မှုများကို ပြုကျင့်ခြင်းမှာ မိမိတို့နိုင်ငံ၏ ယဉ်ကျေးမှုမဟုတ်ကြောင်းလည်း ပြောကြားခဲ့သည်။ ယင်းကဲ့သို့သော ပြောဆိုချက်များနှင့် ပတ်သက်၍ အသေးစိတ်စုံစမ်းရန် လိုအပ်သည်ဟု ဗိုလ်မှူးကြီး ဖိလစ်အဂွာက ပြောကြားခဲ့သည်။
နိုင်ငံ၏ သမ္မတနှင့် ၎င်း၏ လက်ထောက်ဟောင်းတို့ နှစ်ဦးကြား အာဏာလုပွဲ၏ နောက်ဆက်တွဲအနေဖြင့် ၂၀၁၃ခုနှစ် ဒီဇင်ဘာလကတည်းက တောင်ဆူဒန်သည် ခါးသီးပြင်းထန်သော ပြည်တွင်းစစ်ပွဲနွံတွင် နစ်မြှုပ်နေခဲ့ရသည်။
အုပ်စုကွဲပြားမှုက နိုင်ငံအဝန်း သွေးမြေကျသော အကြမ်းဖက်မှုများအဖြစ်သို့ ကူးပြောင်းသွားနေသည်။ နိုင်ငံတကာ
ချားလစ်တန်ဘုရားကျောင်းပစ်ခတ်မှုအတွင်း သေဆုံးသူတို့၏ ဆွေမျိုးများက သေနတ်သမားကို ခွင့်လွှတ်ကြောင်းပြော
(နယူးယောက်)။ ။ အမေရိကန်နိုင်ငံ တောင်ပိုင်း ကယ်လီဖိုးနီးယားတွင် သမိုင်းဝင် လူမည်း ခရစ်ယာန် ဘုရားရှိခိုးကျောင်း တိုက်ခိုက်မှုအတွင်း သေဆုံးသွားသည့် လူကိုးဦး၏ ကျန်ရစ်သူဆွေမျိုးအချို့က ပစ်ခတ်သူကို ခွင့်လွှတ်ပါကြောင်း ပြောခဲ့ကြသည်။
အသက် ၂၁ နှစ်ရှိ ဒိုင်လန်းရုစ်ကို ချားလစ်တန်တရားရုံးတွင် ဘုရားကျောင်းပစ်ခတ်မှုမှ လူသတ်မှုကိုးမှုဖြင့် စစ်ဆေးကြားနာနေခြင်းဖြစ်သည်။
တရားရုံးတွင် ပစ်ခတ်သေဆုံးသူတစ်ဦး၏ သမီးဖြစ်သူက ဒိုင်လန်းကို ခွင့်လွှတ်ကြောင်း မျက်ရည်အပြည့်ဖြင့် တိုက်ရိုက်ပြောသော်လည်း ဒိုင်လန်းက မည်သည့်ခံစားချက်ကိုမှ ၎င်းမျက်နှာတွင် ဖော်ပြခြင်းမရှိပေ။
ဒိန်းမတ် ပါလီမန် ရွေးကောက်ပွဲတွင် ဒိန်းမတ် အတိုက်အခံ အနိုင်ရ ဝန်ကြီးချုပ် သော်နင်းရှမစ် ရှံုးနိမ့်မှုကို ဝန်ခံ
ရိုက်တာ (ကိုပင်ဟေဂင်)။ ။ လားစ်လော့ကေရက်စ်မူဆင် ဦးဆောင်သော အတိုက်အခံပါတီများက ဇွန် ၁၈ ရက်က  ပါလီမန် ရွေးကောက်ပွဲကို အနိုင်ရရှိသွားပြီဖြစ်ကြောင်း ဒိန်းမတ်ပြည်မကြီးပေါ်မှ မဲအားလုံး ရေတွက်ပြီးနောက် နိုင်ငံပိုင်ရုပ်သံ DR က အစီရင်ခံခဲ့သည်။
ရက်စ်မူဆင်၏ Liberals နှင့် လက်ယာယိမ်း Danish People's Party တို့ ပါဝင်သော အတိုက်အခံတို့က ပါလီမန်တွင် အမတ်နေရာ ၉၀ ရရှိခဲ့ပြီး ဝန်ကြီးချုပ် ဟဲလ်သော်နင်းရှမစ်၏ ဗဟိုလက်ဝဲ ပါတီများက အမတ်နေရာ ၈၅ နေရာ ရရှိခဲ့သည်။ ကိုလိုနီဟောင်းများဖြစ်သော ဂရင်းလန်နှင့် ဖာရိုးကျွန်းများတွင် မဲပေးမှုများမှ ပါလီမန်အမတ်နေရာ လေးဦးရှိသည်။
သော်နင်းရှမစ်က ရှုံးနိမ့်မှုကို ဝန်ခံပြီး  မဲဆန္ဒရှင်များက ဗဟိုလက်ယာဘက်သို့ ယိမ်းသွားခဲ့ပြီးနောက် သူမ၏ Social Democrat Party၏ အကြီးအကဲအဖြစ်မှ နုတ်ထွက်ခဲ့သည်။
"""ခေါင်းဆောင်ပိုင်းဆိုတာ မှန်ကန်သင့်လျော်တဲ့အချိန်မှာ နုတ်ထွက်ဖို့ ဖြစ်ပါတယ်။ အဲဒီအချိန်ဟာ အခုအချိန်ပါပဲ"" ဟု ရှမစ်က ထောက်ခံသူများကို ပြောကြားခဲ့သည်။ ထို့နောက် ပါတီခေါင်းဆောင်အဖြစ်မှနုတ်ထွက်မည်ဖြစ်ကြောင်း"
ကြေညာသည်။ ပါလီမန်ရွေးကောက်ပွဲတွင် ရှုံးနိမ့်ကြောင်း သော်နင်းရှမစ်က ဝန်ခံပြီးနောက် ၎င်း လစ်ဘရယ်ပါတီနှင့် အခြားဗဟိုလက်ဝဲ အုပ်စုများသည် အစိုးရသစ်တစ်ရပ် ဖွဲ့စည်းရန် အခွင့်အရေးတစ်ရပ် ရရှိပြီဖြစ်ကြောင်း ရက်စ်မူဆင်က ပြောကြားခဲ့သည်။
ဒိန်းမတ် လူမျိုးသည် ပူးပေါင်းလုပ်ဆောင်ခြင်းဖြင့် အားကောင်းသော ရလဒ်များကို ဖန်တီးနိုင်သည်ဟု ရက်စ်မူဆင်က
ထောက်ခံသူများကို ပြောကြားသည်။
ဗာဆိုင်းနန်းတော် အပြင်ဘက်တွင် ပြသထားသော မအင်္ဂါပုံ အနုပညာလက်ရာအား လူအချို့က ဆေးများဖြင့်မှုတ်ကာ ဖျက်ဆီးခဲ့
ပြင်သစ်နိုင်ငံ ဗာဆိုင်းနန်းတော် အပြင်ဘက်တွင် ပြသထားသော မအင်္ဂါပုံ အနုပညာလက်ရာအား လူအချို့က
ဆေးများဖြင့်မှုတ်ကာ ဖျက်လိုဖျက်ဆီး ပြုမူခဲ့ကြသည်။
ထို အငြင်းပွါးဖွယ် အနုပညာလက်ရာမှာ ဗြိတိသျှ ပန်းပုပညာရှင် Anish Kapoor ၏ လက်ရာ ဖြစ်သည်။
ထိုအနုပညာလက်ရာမှာ ညစ်ညမ်းကြောင်းနှင့် ရုန့်ရင်းရိုင်းစိုင်းကြောင်း ဝေဖန်မှုများ ထွက်ပေါ်လာခဲ့သော်လည်း ပန်းပုပညာရှင် Anish Kapoor ကမူ သူ၏ လက်ရာနှင့် ပတ်သတ်၍ ကာကွယ်ပြောဆိုခဲ့သည်။
ဖျက်လိုဖျက်ဆီး လုပ်ထားခြင်းကို ဗုဒ္ဓဟူးနေ့တွင် တွေ့ရှိခဲ့ကြခြင်း ဖြစ်ပြီး ထိုအဖြစ်အပျက်မှာ စိတ်ပျက်စရာ ကောင်းကြောင်း ပန်းပုပညာရှင် Anish Kapoor က ဆိုခဲ့သည်။
“Dirty Corner” ဟု အမည်ပေးထားသော ထို installation အနုပညာလက်ရာ ကို နန်းတော်အပြင်ဘက်တွင် ပြသထားခြင်း ဖြစ်သည်။
“အာဏာရလာခဲ့တဲ့ မိဖုရားကြီးရဲ့ မ အင်္ဂါပါ” ဟု ပြင်သစ် ဘာသာစကားဖြင့် ပြုလုပ်သော အင်တာဗျူး တစ်ခုထဲတွင် မစ္စတာ Kapoor က ပြောခဲ့သော်လည်း နောက်ပိုင်းတွင်မူ သူ၏ အနုပညာလက်ရာကို အဓိပ္ပါယ်အမျိုးမျိုး ဖွင့်၍ရကြောင်း ပြောခဲ့သည်။
ဗာဆိုင်းနန်းတော်မှာ ၁၈ရာစု ပြင်သစ်မိဖုရား Marie Antoinette ၏ စံအိမ်တော် ဖြစ်သည်။
မလေးရှား ရေနံတင်သင်္ဘော ပြန်ပေးဆွဲခံရမှုနှင့် ပတ်သက်၍ လူရှစ်ဦးကို ဖမ်းဆီး
စီအင်အေ (ကွာလာလမ်ပူ)။ ။ မလေးရှား ရေနံတင်သင်္ဘော Orkim Harmony အားပြန်ပေးဆွဲရာတွင် ပါဝင်ခဲ့သည်ဟု သံသယရှိသူ ရှစ်ဦးကို ဖမ်းဆီးလိုက်ကြောင်း မလေးရှား အရာရှိများက ဇွန် ၁၉ တွင် ပြောကြားခဲ့သည်။
"RON95 အောက်တိန်း စည်ပေါင်း ၅၀,၀၀၀ ခန့်ကို သယ်ဆောင်လာသော တန်ချိန် ၇,၃၀၀ရှိ Orkim Harmony သင်္ဘောကို ဇွန် ၁၁က မလေးရှားကမ်းလွန်တွင် ပင်လယ်ဓားပြများက ပြန်ပေးဆွဲခဲ့မှုတွင် သံသယရှိသူများကို ဗီယက်နမ် ရေပိုင်နက်အနီး သိုချူးကျွန်းတွင် ဖမ်းဆီးခဲ့သည်။ ၎င်းတို့ကို ဗီယက်နမ် အာဏာပိုင်များက ထိန်းသိမ်းထားခဲ့ပြီး မကြာမီ မလေးရှားသို့ လွဲအပ်မည်ဟု အဆိုပါအရာရှိများက ပြောကြားခဲ့သည်။"
အိန္ဒိယတွင် အဆိပ်သင့်အရက်များ သောက်သုံးမိ၍ လူ ၅၃ ဦးသေဆုံး
(မွမ်ဘိုင်း)။ ။ အိန္ဒိယနိုင်ငံ မွမ်ဘိုင်းမြို့တွင် အဆိပ်သင့်အရက်များ သောက်သုံးမိ၍ လူပေါင်းအနည်းဆုံး ၅၃ ဦး သေဆုံးသွားကြောင်း ဒေသရဲဌာနက ပြောသည်။
မာလက်အရပ်က ဆင်းရဲသား ရပ်ကွက်နေသူများ ဇွန် ၁၇ ရက်နံနက်က အဆိုပါ အရက်များ သောက်မိခဲ့ခြင်းဖြစ်ကြောင်း သိရသည်။
အဆိုပါဖြစ်စဉ်ကြောင့် ဆေးရုံတွင် ကုသမှုခံနေရသူများလည်း ရှိနေရာ သေဆုံးသူဦးရေ ထပ်တိုးလာနိုင်သည်။
အဆိပ်သင့်အရက်သောက်မိ၍ သေဆုံးမှုများသည် ဈေးပေါ်သည့် အရက်များကို များစွာသောက်သုံးသည့် အိန္ဒိယတွင် အဖြစ်များသည်။
ယခုအဆိပ်သင့် အရက်များသောက်မိ၍ သေဆုံးမှုတွင် သံသယဖြစ်သူ တစ်ဦးကိုလည်း ဖမ်းဆီးထားပြီ ဖြစ်သည်။
ဇန်နဝါရီလအတွင်းကလည်း ထိုသို့သောအဆိပ်ဖြစ်စေသည့် အရက်များသောက်မိ၍ ဥတာပရာဒေ့ရှ်ပြည်နယ်တွင် လူပေါင်း ၂၉ ဦး သေဆုံးခဲ့သည်။
မားစ်၊ အီဘိုလာနှင့် အေ့ဒ်ရောဂါတို့ကို ကုသပျောက်ကင်းနိုင်သော ဆေးရှိနေပြီဟု မြောက်ကိုရီးယားပြောကြား
By အေအက်ဖ်ပီ 
မားစ်၊ အီဘိုလာနှင့် အေ့ဒ်ရောဂါများအပြင် အခြားရောဂါများကို ကုသရာတွင် အလွန်ထိရောက်သော ကာကွယ်ဆေးတစ်မျိုး ကို ဖော်ထုတ်လိုက်ပြီဟု မြောက်ကိုရီးယားက ပြောကြားသည်ဟု နိုင်ငံပိုင် သတင်းအေဂျင်စီ ကေစီအဲန်အေက ထုတ်ပြန်ခဲ့သည်။
Kumdang-2 ဟုခေါ်ဆိုသော ၎င်းဆေးဝါးက အေ့ဒ်စ်မှသည် တီဘီ၊ ကင်ဆာတို့အထိ ကုသနိုင်သည့်အပြင် ကွန်ပျူတာ အသုံးပြုခြင်းကြောင့် ဖြစ်လာသည့်ဘေးဥပဒ်နှင့် ကိုယ်ဝန်ကြောင့် အော့အန်ခြင်းတို့ကိုလည်း ကုသနိုင်စွမ်းရှိသည်ဟု ယင်းဆေး၏ ဝက်ဘ်ဆိုက်တွင် ဖော်ပြထားသည်။
ဆေးကို မြောက်ကိုရီးယား၏ ဆေးကုမ္ပဏီ Pugang Pharmaceutic Company က ဖော်ထုတ်ခဲ့ခြင်း ဖြစ်သည်။ ဆေးကို ရှားပါးမြေ သယံဇာတများ ထိုးသွင်းထားသော ဂျင်ဆင်းမှ ထုတ်လုပ်ထားသည် ဆိုသည်။
Kumdang-2 ထိုးဆေးသည် အားကောင်းသည့် ကိုယ်ခံစနစ်ကို လှုံ့ဆော်ပေးပြီး ဆားစ်၊ အီဘိုလာနှင့် မားစ်တို့၏ ဗိုင်းရပ်စ် တို့ကြောင့်ဖြစ်သော ရောဂါများကို ကုသရာတွင် အလွန်အစွမ်းထက် သည်ဟု အဆိုပါ သတင်းအေဂျင်စီက ဖော်ပြခဲ့သည်။
ဇွန် ၁၉ ရက်ကို ပဋိပက္ခကာလတွင်း လိင်ပိုင်းဆု်ိင်ရာ အကြမ်းဖက်မှု ဆန့်ကျင်တိုက်ဖျက်ရေးနေ့အဖြစ် ကုလကြေညာ
By အေအက်ဖ်ပီ 
ဘိုကိုဟာရမ်နှင့် အိုင်အက်စ်တို့ကဲ့သို့ လက်နက်ကိုင် အစွန်းရောက်အုပ်စုများ၏ ကျူးလွန်မှုများကို မီးမောင်းထိုးပြရန် နိုင်ငံတကာ ပဋိပက္ခတွင်း လိင်အကြမ်းဖက်မှု ဆန့်ကျင်တိုက်ဖျက်ရေးနေ့အဖြစ် ဇွန် ၁၉ ရက်ကို သတ်မှတ်ကြောင်း ကုလသမဂ္ဂက ဇွန် ၁၉ တွင်ကြေညာခဲ့သည်။
"""စစ်ပွဲရဲ့လက်နက်တစ်ခုအဖြစ် မုဒိမ်းကျင့်မှုကို ရပ်တန့်ပစ်ရမယ်""ဟု ယင်းနေ့ကို အမည်ပေးရေး ဆုံးဖြတ်ချက်တစ်ခုကို အတည်ပြု ပြီးနောက် ကုလသမဂ္ဂ အထွေထွေ ညီလာခံဥက္ကဋ္ဌ ဆမ်ကူတေဆာက ပြောကြားခဲ့သည်။ ""ဒီလိုပြစ်မှုတွေ ကျူးလွန် သူတွေနဲ့သူတို့ ကိုခွင့်လွတ်တဲ့ အထက်အရာရှိတွေကို အရေးယူနိုင်ဖို့နဲ့ဓားစာခံတွေဘက်က တရားမျှတမှုရအောင်ကျွန်တော်တို့လုပ်သင့်ပါတယ်"" ဟုလည်း ၎င်းက ပြောကြားခဲ့သည်။"
ဇွန် ၁၉ ရက်ကိုရွေးချယ်ရခြင်းမှာ ၂၀၀၈ခုနှစ်၊ ဇွန် ၁၉က လုံခြုံရေးကောင်စီက ခံယူကျင့်သုံးခဲ့သည့် ဆုံးဖြတ်ချက် ၁၈၂၀ အမှတ်တရအနေဖြင့် ရွေးချယ်ခဲ့ခြင်းဖြစ်သည်။
၎င်းဆုံးဖြတ်ချက်က လိင်ပိုင်းဆိုင်ရာ အကြမ်းဖက်မှုသည် နိုင်ငံတကာ ငြိမ်းချမ်းရေးနှင့် တည်ငြိမ်ရေးကို ခြိမ်းခြောက်မှုတစ်ခုဖြစ်ပြီး စစ်ပွဲ၏ နည်းဗျူဟာတစ်ခုလည်းဖြစ်ကြောင်း ပထမဆုံးအကြိမ် အသိအမှတ်ပြုခဲ့သည်။
နီပေါငလျင်ကို အခွင့်ကောင်းယူကာ ကလေးများရောင်းစားခံရမည့် အန္တရာယ်များနေ
By စီအင်အေ 
နီပေါနိုင်ငံတွင် ဧပြီလအတွင်းက အားပြင်းငလျင် ပထမအကြိမ် လှုပ်ခဲ့စဉ်ကစကာ ကလေးများကို မှောင်ခိုရောင်းချခံ ရမည့်ဘေး များအတွက် အန္တရာယ်ပိုများပြားလာကြောင်း၊မိဘမဲ့ဂေဟာများ သို့လည်းမလိုအပ်ပဲ၊ တရားဝင်မဟုတ်ဘဲလာရောက် ပို့ဆောင်ခြင်း များလည်း များပြားလာနိုင် ကြောင်း ကုလသမဂ္ဂ ကလေးငယ်များ ရန်ပုံငွေအဖွဲ့ ယူနီဆက်ဖ်က ပြောသည်။
"ဧပြီ ၂၅ ရက်နှင့် မတ် ၁၂ ရက်တို့တွင် အင်အားပြင်းငလျင် နှစ်ခုကို ရင်ဆိုင်ခဲ့ရသည့် နီပေါနိုင်ငံ တွင် အိုးမဲ့အိမ်မဲ့ဖြစ်သွားသည့် မိသားစုပေါင်း ထောင်ပေါင်းများစွာ ရှိခဲ့သည်။ ယင်းငလျင်ကြီးနှစ်ခု အတွင်း သေဆုံးသူပေါင်းမှာလည်း ၈,၀၀၀ ခန့် ရှိသည်။"
အဆိုပါ သဘာဝဘေးကို ဒေသတွင်းရှိ လူမှောင်ခိုဂိုဏ်းများက အခွင့်ကောင်း ယူလာနိုင်သည်ဟု လူ့အခွင့်အရေးအဖွဲ့က စိုးရိမ်မှုများ မြင့်တက်လျက်ရှိသည်။
ပြည့်တန်ဆာအဖြစ်လည်းကောင်း၊ ကလေးအလုပ်သမားအဖြစ်လည်းကောင်း ခိုင်းစေရန်  နှစ်စဉ် ကလေးမှောင်ခိုကူး မှုပေါင်း ထောင်နှင့်ချီဖြစ်ပွားသည့် နီပေါနိုင်ငံတွင် အဆိုပါ ငလျင်ဘေး ကြုံတွေ့လိုက်ရသည့် ကလေးများနှင့် မိသားစုများ သည် မှောင်ခိုသမားများအတွက် လွယ်ကူသည့် ပစ်မှတ်သစ်များ ဖြစ်လာနိုင်ဖွယ်ရှိသည်ဟု ယူနီဆက်ဖ်က ပြောသည်။
"မိသားစုများက ၎င်းတို့၏ ကလေးများကို မိဘမဲ့ကလေး ဂေဟာများသို့ အလွယ်တကူ ပို့လာနိုဖွယ်ရှိကြောင်းလည်း ယင်းအဖွဲ့က ပြောသည်။ နီပေါတွင် ကလေးစောင့်ရှောက်ရေး ဂေဟာများတွင် ကလေးငယ်ပေါင်း ၁၅,၀၀၀ ဝန်းကျင်ရှိနေကြောင်း၊ ယင်းကလေးငယ်များမှ ၁၀ ဦးလျှင် ရှစ်ဦးကျော်ခန့်မှာ မိဘတစ်ဦးဦး ရှိနေသေးသူများဖြစ်ကြောင်း ယူနီဆက်ဖ်က ပြောသည်။"
အမေရိကန်နိုင်ငံ၊ ဟာဝိုင်အီပြည်နယ်တွင် အသက် ၂၁ နှစ်ပြည့်မှသာ ဆေးလိပ်သောက်ခွင့် ရတော့မည်
By ရိုက်တာ 
ပြည်နယ်အတွင်း စီးကရက်သောက်ပိုင်ခွင့်ကို အသက် ၂၁ နှစ်သို့ တိုးလိုက်သည့် ဥပဒေကြမ်းအား ဟာဝိုင်ယီပြည်နယ် အုပ်ချုပ်ရေးမှူးက လက်မှတ်ထိုးလိုက်ပြီးနောက် ယင်းသို့ စီးကရက် သောက်သည့် အသက်ကို တိုးမြင့်လိုက်သည့် အမေရိကန်၏ ပထမဆုံးပြည်နယ် ဖြစ်လာခဲ့သည်။
၂၀၁၆ ခုနှစ် ဇန်နဝါရီ ၁ ရက်တွင် စတင်အသက်ဝင်မည့် ယင်းဥပဒေအရ ပြည်နယ်တွင် အသက် ၂၁ နှစ် မပြည့်သေးသူများ ကို ရောင်းချခွင့်၊ ဝယ်ယူခွင့်အပြင် အီလက်ထရောနစ် စီးကရက် သုံးစွဲခွင့် တို့ကိုပါ ပိတ်ပင်သွားမည်ဖြစ်သည်။
”ခုလို ဆေးလိပ်သောက်ပိုင်ခွင့် အနိမ့်ဆုံး အသက်ကန့်သတ်ချက်ကို တိုးလိုက်တာက ကျွန်တော်တို့ရဲ့ လူငယ်တွေ ဆေးရွက်ကြီး သုံးစွဲမှုကို လျှော့ချဖို့အတွက်  ဆေးရွက်ကြီးထိန်းချုပ်ရေး လုပ်ဆောင်ချက်ရဲ့ တစ်စိတ်တစ်ပိုင်းပဲ ဖြစ်ပါတယ်။ ကျွန်တော်တို့ရဲ့ ကလေးတွေ ဆေးရွက်ကြီး ကင်းမဲ့ဇုန်အတွင်း ကြီးပြင်းလာဖို့ပဲ ဖြစ်ပါတယ်”ဟု အုပ်ချုပ်ရေးမှူး ဒေးဗစ်အိုင်ဂီက ပြောခဲ့သည်။
ထိုပြင်ဇွန် ၁၉ ရက်ကလည်း ဆေးလိပ်နှင့် အီလက်ထရောနစ် စီးကရက်များကို ပြည်နယ်တွင်းရှိ ပန်းခြံများ၊ ကမ်းခြေများတွင် တားမြစ်ဥပဒေကိုလည်း လက်မှတ်ထိုးခဲ့သည်။
အမေရိကန်၏ ပြည်နယ်အများစုသည် တရားဝင် ဆေးလိပ်သောက်ခွင့်ကို အသက် ၁၈ အဖြစ် သတ်မှတ်ထားသည်။
နယူးယောက်စီးတီးနှင့် ဟာဝိုင်ယီစီရင်စုတို့ အပါအဝင် တစ်ချို့မြို့နှင့် စီရင်စုများတွင် အသက် ၂၁ နှစ်ရှိမှ ဆေးလိပ်သောက်ခွင့် ကို ပြဋ္ဌာန်းထားပြီး ဖြစ်သည်။
ဝါရှင်တန်နှင့် ကယ်လီဖိုးနီးယားပြည်နယ်တို့က အမတ်များက ပြီးခဲ့သည့်လများတွင်း ဆေးလိပ်သောက်ခွင့် သတ်မှတ်အသက်ကို ၂၁ နှစ်ရှိမှ တရားဝင်အဖြစ် ခွင့်ပြုရန် လုပ်ဆောင်ခဲ့သည်။
အဆိုပါဥပဒေကြမ်းကို လက်မခံသူများက အရွယ်ရောက်ပြီးသူများအတွက် စစ်ထဲဝင်ခြင်း ကဲ့သို့သော အနေအထားမျိုးမှာ ကိုယ်ပိုင်ရွေးချယ်ခွင့်ကို ကန့်သတ်ထားခြင်းဖြစ်ကြောင်း ကန့်ကွက် သည်။
ဟာဝိုင်ယီပြည်နယ်တွင်း အကြမ်းဖျင်းအားဖြင့် ဆေးလိပ်သောက်သူများတွင် ဆယ်ဦးလျှင် ကိုးဦးနှုန်းမှာ အသက် ၂၁ နှစ်မပြည့် ခင် စတင်ဆေးလိပ် သောက်သူများဖြစ်ကြောင်း၊ စီးကရက်ကို တရားဝင် သောက်သုံးနိုင်သည့် အသက်ပြည့်ပြီးသူ သူငယ်ချင်း ဆွေမျိုးများထံမှ ရရှိနေကြခြင်း ဖြစ်ကြောင်း အုပ်ချုပ်ရေးမှူးရုံး ထုတ်ပြန်ချက်အရ သိရသည်။
ကလေးများ ဆေးရွက်ကြီးကင်းစင်ရေး လှုံ့ဆော်အဖွဲ့က ဟာဝိုင်ယီတွင် နှစ်စဉ် ဆေးလိပ်ကြောင့် အသက်ဆုံးရှုံးသူ ၁၄၀၀ ရှိပြီး ဆေးကုသစရိတ်စက အမေရိကန်ဒေါ်လာ ၅၂၆ သန်း ဝန်းကျင် ရှိကြောင်း ပြောသည်။
ဇွန်လ ၃ ရက်နောက်ပိုင်း ပထမဆုံးအကြိမ်အဖြစ် တောင်ကိုရီးယားတွင် မားစ်ကူးစက်မှု ရပ်တန့်
By ရိုက်တာ 
တောင်ကိုရီးယားတွင် ၁၆ ရက်အတွင်း ပထမဆုံးအကြိမ်အဖြစ် ကူးစက်မြန် အရှေ့အလယ်ပိုင်း အသက်ရှူလမ်းကြောင်းရောဂါ လက္ခဏာစု(မားစ်) ကူးစက်မှုအသစ် မရှိကြောင်း တောင်ကိုရီးယား ကျန်းမာရေးဝန်ကြီးဌာနက ဇွန် ၂၀ ရက်တွင် ထုတ်ပြန်ခဲ့ သည်။
ရောဂါကူးစက်မှုနှုန်းမှာ လျော့ကျသွားဟန်ရှိကြောင်း ကျန်းမာရေးဝန်ကြီးဌာနက ဇွန် ၁၉က ထုတ်ပြန်ခဲ့သေးသည်။
တောင်ကိုရီးယားတွင် နောက်ထပ် မားစ်ရောဂါပိုး ကူးစက်ခံရသူ ၃ဦး တွေ့ရှိ
By အေအက်ဖ်ပီ 
ဆိုးလ်၊ ဇွန်-၂၁ ။        ။ မကြာသေးမီရက်များက နှေးကွေးသွားပုံရပေမယ့်လည်း ဗိုင်းရပ်စ် ပျံ့နှံ့မှုနဲ့ ပတ်သက်လို့ ကျန်းမာရေး အာဏာပိုင်တွေက နိုးကြားသတိနဲ့ စောင့်ကြည့်နေတုန်းမှာပင် တနင်္ဂနွေနေ့က အရှေ့အလယ်ပိုင်း အသက်ရှူလမ်းကြောင်းရောဂါ မားစ် (MERS)ကူးစက်ခံရသူ ၃ဦးကို ထပ်မံစမ်းသပ်တွေ့ရှိခဲ့သည်ဟု တောင်ကိုရီးယားက သတင်းထုတ်ပြန်ခဲ့သည်။
မားစ်ရောဂါ စမ်းသပ်တွေ့ရှိရသည့် အသစ်၃ယောက်ထဲတွင် ကျန်းမာရေးလုပ်သားနှစ်ယောက် ပါဝင်နေပြီး၊ စုစုပေါင်း ကူးစက်ခံ ရသူအရေအတွက်ွမှာ ၁၆၉ယောက်ရှိသွားပြီဖြစ်သည်ဟု ကျန်းမာရေးဝန်ကြီးဌာနက ပြောကြားခဲ့သည်။
သေဆုံးသူအရေအတွက်မှာမူ မပြောင်းလဲဘဲ ၂၅ယောက်သာ ရှိသေးသည်ဟု ဆိုသည်။
ရောဂါကူးစက်ခံရသည့် ကျန်းမာရေးုဝန်ထမ်းနှစ်ယောက်ထဲတွင် တစ်ယောက်မှာ လူပေါင်း ၈၀ခန့် ကူးစက်ခံရရာ ရောဂါဖြစ်ပွားမှု ၏ ဗဟိုဌာနအဖြစ် ယူဆကြသည့် ဆိုးလ်မှ Samsung Medical Centre တွင် မားစ်ရောဂါသည် လူနာများကို ဆေးကုသပေးနေ သည့် ဆရာဝန်ဖြစ်သည်။ အခြားတစ်ယောက်မှာမူ ဆိုးလ်မြို့တော်ရှိ အခြားဆေးရုံတစ်ရုံတွင် မားစ်ရောဂါသည်လူနာများကို ဓာတ်မှန်ရိုက်ပေးသည့် ဆေးဝန်ထမ်းတစ်ယောက် ဖြစ်သည်။
လူပေါင်း ၄၃ယောက်မှာအတော်အတန် ပြန်လည်သက်သာလာပြီဖြစ်သောကြောင့် ဆေးရုံမှ ဆင်းခွင့်ပေးခဲ့ပြီး၊ လူနာ ၁၄ယောက် မှာမူ အရေးကြီးသည့် အခြေအနေတွင် ရှိနေသည်ဟု ဆိုသည်။ ဆိုးလ်မှာ ဗိုင်းရပ်စ်ကို ထိန်းချုပ်ရေး တိုက်ပွဲတွင် အနိုင်ရနေပြီဟု မရဲတရဲမျှော်လင့်နေချိန်တွင် ယခုကဲ့သို့ နောက်ထပ်၃ဦး ရောဂါပိုး ကူးစက်ခံနေကြောင်း တွေ့ရှိသည့် သတင်းထွက်ပေါ်လာခြင်း ပင်ဖြစ်သည်။
အိန္ဒိယတွင် လမ်းပေါ်မတော်တဆမှုနှစ်ခုကြောင့် လူ ၄၀ နီးပါးသေဆုံး
By Mizzima News 
အိန္ဒိယတွင် ဘုရားဖူးများအပြည့်တင်ထားသော ဗင်ကားတစ်စီး မြစ်ထဲထိုးကျခဲ့သည့် ဖြစ်ရပ် နှင့် လမ်းပေါ်မတော်တဆမှုကြောင့် ဇွန် ၁၃ရက်က လူ ၄၀ နီးပါးသေဆုံးခဲ့ရသည်။
နိုင်ငံအရှေ့တောင်ပိုင်း အန်ဒရာပရာဒေ့ရှ်ပြည်နယ်ရှိ ကျော်ကြားသည့် Tirupati-Tirumala ဟိန္ဒူဘုရားကျောင်းမှ ဘုရားဖူးအပြန် ဘုရားဖူးခရီးသည်များကို တင်လာသည့် ဗင်ကားတစ်စင်းသည် အရှိန်မထိန်းနိုင်ဘဲ တံတားတစ်ခုပေါ်မှ မြစ်ထဲပြုတ်ကျခဲ့ရာ ကလေးခုနှစ်ဦးအပါအဝင် လူ ၂၂ ဦးသေဆုံးခဲ့သည်။
"""ကားက တံတားလက်ရန်းတစ်ခုကို တိုက်မိတယ်။ အဲလက်ရန်းက ကျိုးပြီး ကားက တံတားပေါ်က ပြုတ်ကျတာ"" ဟု ပြည်နယ်အုပ်ချုပ်ရေး အကြီးတန်းအရာရှိတစ်ဦးဖြစ်သူ အေရွန်ကူးမားက ပီတီအိုင်သတင်းဋ္ဌာနသို့ ပြောကြားခဲ့သည်။ မတော်တဆမှုနှင့် ပတ်သက်၍ ဖြစ်နိုင်ဖွယ်ရာရှိသည့် အကူအညီများပေးသွားမည်ဟု အန်ဒရာပရာဒေ့ရှ်ပြည်နယ်ဝန်ကြီးချုပ် အဲန်ချန်ဒရာဘာဘူနိုင်ဒူက တွစ်တာတွင်ရေးသားခဲ့သည်။"
နိုင်ငံမြောက်ပိုင်း ဥတာပရာဒေ့ရှ်ပြည်နယ်တွင်လည်း ဝတ်ပြုအခမ်းအနားတစ်ခုသို့သွားနေသည့် လူဒါဇင်ပေါင်းများစွာ တင်လာသည့် ထွန်စက်နှစ်စီးနှင့် ကုန်တင်ကား ခေါင်းခြင်းဆိုင်တိုက်မှုတွင် ကလေး ငါးဦးအပါအဝင် လူ ၁၇ ဦးသေဆုံးခဲ့သည်ဟု ပြည်နယ်အကြီးတန်းအရာရှိ အာမစ်ဂုပ်တား၏ ပြောကြားချက်ကို ကိုးကား၍ ပီတီအိုင်သတင်းဋ္ဌာနက ဖော်ပြခဲ့သည်။ ယင်းမတော်တဆမှုတွင် အခြားသူ ၃၀ လည်းဒဏ်ရာရရှိခဲ့သည်။
ပျောက်ဆုံးနေသည့် ဟောင်ကောင်ထုတ်ဝေသူ တရုတ်နိုင်ငံပိုင်ရုပ်သံတွင် ပေါ်လာ
By ဘီဘီစီ 
ပေကျင်း၊ ဇန်နဝါရီ ၁၈ ။           ။ လွန်ခဲ့သည့်နှစ် အောက်တိုဘာလက ပျောက်ဆုံးသွားခဲ့သည်ဟု သတင်းထွက်ပေါ်ခဲ့သည့် ဟောင်ကောင်ထုတ်ဝေသူတစ်ဦးသည် တရုတ်နိုင်ငံပိုင်ရုပ်သံတွင် ပေါ်လာခဲ့ပြီး ၎င်း၏ဆန္ဒအလျောက် အာဏာပိုင်များထံ အဖမ်းခံခဲ့သည်ဟု ပြောကြားခဲ့သည်။
မူးပြီးမောင်းခြင်းအတွက် ပြစ်ဒဏ်ခံခြင်းမှ ၁၂ နှစ်ကြာ တိမ်းရှောင်ပြီးနောက် ၎င်းကိုယ်တိုင်ဆန္ဒအလျောက်အဖမ်းခံလိုက်ခြင်း ဖြစ်ကြောင်း ကွေ့မင်ဟယ်က ပြောကြားခဲ့သည်။ ဆွီဒင်နိုင်ငံသား တစ်ဦးဖြစ်သော မစ္စတာကွေ့သည် မကြာသေးမီက ပျောက်ဆုံးသွားခဲ့သော ဟောင်ကောင်စာအုပ်ရောင်းသူ ငါးဦးထဲမှ တစ်ဦးဖြစ်သည်။
၎င်းတို့ငါးဦးမှာ တရုတ်ပြည်မကြီးကို ဝေဖန်သော စာအုပ်တစ်အုပ်ကြောင့် တရုတ်က ဖမ်းဆီးထားခြင်းဖြစ်သည်ဟု ဟောင်ကောင်ရှိ ဒေသခံအချို့က စွပ်စွဲလျက်ရှိသည်။
၎င်းတို့ပျောက်ဆုံးမှုနှင့် ပတ်သက်၍ လွန်ခဲ့သည့် သီတင်းပတ်က ဟောင်ကောင်ရှိ ဆန္ဒပြလူစုလူဝေးများတွင် လူထောင်ပေါင်းများစွာ ပါဝင်ခဲ့သည်။ ယင်းသို့ပျောက်ဆုံးမှုက လွတ်လပ်မှုကို ဖျက်ဆီးခြင်းဖြစ်သည်ဟု ဆန္ဒပြသူများကဆိုသည်။
တရုတ်နိုင်ငံပိုင် သတင်းအေဂျင်စီ ရှင်ဟွာကမူ အသက် ၅၁ နှစ်အရွယ်ရှိ မစ္စတာကွေ့သည် အရှေ့ပိုင်းရှိ နင်ဘိုမြို့တွင် လူသေဆုံးမှုရှိသော ကားမတော်တဆမှုတွင် ပါဝင်ပတ်သက်ခဲ့ပြီး ယင်းမတော်တဆမှုတွင် ကောလိပ်ကျောင်းသူတစ်ဦး သေဆုံးခဲ့သည်ဟု အစီရင်ခံခဲ့သည်။ ရွှေ့ဆိုင်းထောင်ဒဏ်နှစ်နှစ်ချမှတ်ခံထားရစဉ် ကွေ့သည် ထွက်ပြေးခဲ့သည်ဆိုသည်။
"""တရားရေးအရ တာဝန်ရှိမှုတွေကို ကျနော် ခံယူသွားမှာပါ။ ဘယ်လိုအပြစ်ပေးမှုကိုမဆို လက်ခံဖို့ ကျနော်လိုလားပါတယ်""ဟု ကွေ့၏ပြောကြားချက်ကို ရှင်ဟွာအားကိုးကား၍ စီစီတီဗွီရုပ်သံက အစီအရင်ခံခဲ့သည်။"
မစ္စတာကွေ့သည် ဟောင်ကောင်ရှိ Mighty Current စာအုပ်ထုတ်ဝေရေးတိုက်၏ ပိုင်ရှင်လည်းဖြစ်သည်။ ၎င်းသည် အောက်တိုဘာလက ထိုင်းနိုင်ငံသို့ အားလပ်ရက်ခရီး ထွက်ရာမှ ပြန်မလာခဲ့သူဖြစ် သည်။
တရုတ်သမ္မတ၏ ကိုယ်ပိုင်ဘဝအကြောင်း မထုတ်ဝေရသေးသည့် စာအုပ်တစ်အုပ်ကြောင့် ၎င်းအား တရုတ်သို့ တရားမဝင်ပို့ခံရခြင်းဖြစ်သည်ဟု လှုပ်ရှားတက် ကြွသူများက ယုံကြည်ကြသည်။
ပျောက်ဆုံးခဲ့သော လူငါးဦးသည် Mighty Current အတွက် သို့မဟုတ်  Causeway Bay Books ဟုခေါ်ဆိုသည့် ၎င်းတို့ပိုင် စာအုပ်ဆိုင်လေးတစ်ခုအတွက် အလုပ်လုပ်ကြသည်။ စာအုပ်ဆိုင်သည် တရုတ်ပြည်မကြီးတွင် ပိတ်ပင်သော တရုတ်နိုင်ငံကို ဝေဖန်သည့် စာပေလက်ရာများရောင်းချသည်ဟု လူသိများသည်။
"မှတ်တမ်းတင်ထားသော အင်တာဗျူးတွင် အမှုတွင် ဆွီဒင်အာဏာပိုင်များပတ်သက်မှုမရှိရန် မစ္စတာကွေ့ကတောင်းဆိုခဲ့သည်။ ""ကျွန်တော်ဟာ ဆွီဒင်နိုင်ငံသားဖြစ်ပေမဲ့ တရုတ်တစ်ယောက်လို့ခံစားနေ တုံးပါ။ ကျွန်တော့်ရဲ့ဇစ်မြစ်က တရုတ်မှာပဲရှိပါသေးတယ်။ ဒါ့ကြောင့် ဆွီဒင်နိုင်ငံဘက်က ကျွန်တော်ရဲ့ရွေးချယ်မှု၊ အခွင့်အရေးနဲ့ လွတ်လပ်မှုတွေကို လေးစားပြီး ကျွန်တော့်ရဲ့ကိုယ်ပိုင်ပြသနာတွေကို ကျွန်တော်ဘာသာ ဖြေရှင်းခွင့်ပေးလိုက်မယ်လို့ မျှောလင့်ပါတယ်""ဟု၎င်းကပြောကြားခဲ့သည်။"
သတင်းထွက်ပေါ်မှုများကို သိရှိခဲ့သော်လည်း သုံးသပ်ချက်ပေးမည်မဟုတ်ဘဲ တရုတ်၏ရှင်းလင်ချက်ကို တောင်းဆိုမည်ဟု ဆွီဒင်နိုင်ငံခြားရေးဝန်ကြီးဋ္ဌာန ပြောခွင့်ရအမျိုးသမီးတစ်ဦးက ပြောကြားခဲ့သည်။
ဂျာကာတာ ဗုံးခွဲပစ်ခတ်မှုနှင့် ပတ်သက်၍ နောက်ထပ် မသင်္ကာသူများကို ရဲတပ်ဖွဲ့ဖမ်းဆီး
By စီအင်အေ 
ဂျာကာတာ၊ ဇန်နဝါရီ ၁၈ ။            ။ လွန်ခဲ့သည့် သီတင်းပတ်က အင်ဒိုနီးရှားနိုင်ငံ မြို့တော်ဂျာကာတာတွင် သေဆုံးမှုများဖြစ်စေခဲ့သည့် ဗုံးခွဲပစ်ခတ်တိုက်ခိုက်မှုများနှင့် ပတ်သက်၍ နောက်ထပ်သံသယ ရှိသူများကို ဖမ်းဆီးထိန်းသိမ်းလိုက်ကြောင်း အမျိုးသားရဲတပ်ဖွဲ့အကြီးအကဲ ဆူဟာဆိုနိုက ဂျာကာတာမြို့တော်ရဲတပ်ဖွဲ့၏ သတင်းရင်းမြစ်တစ်ခုကိုကိုးကား၍ ဇန်နဝါရီ ၁၈ တွင် ထုတ်ဖော်ပြောကြားခဲ့ သည်။
အကြမ်းဖက်တိုက်ခိုက်မှုအား စုံစမ်းစစ်ဆေးမှုများပြုလုပ်နေစဉ် အဆိုပါ သံသယရှိသူများကို အရှေ့ကာလီမန်တန်၊ အရှေ့ဂျာဗား၊ အနောက်ဂျာဗားနှင့် ဂျာကာတာအပါအဝင် နိုင်ငံတစ်ဝန်းရှိ နေရာ အသီးသီးမှ ဖမ်းဆီးခဲ့ခြင်းဖြစ်ကြောင်းသိရသည်။
"""ပထမဗုံးကွဲတော့ လူတွေက မြန်မြန်ဆန်ဆန်ပဲ ဘာတွေဖြစ်နေလဲဆိုတာ သိချင်တဲ့အတွက် စုပြုံလာပါတယ်။ သူတို့က ရဲတပ်ဖွဲ့ကို ကူညီရမဲ့အစား ဓါတ်ပုံတွေ၊ ဆဲလ်ဖီတွေရိုက်ဖို့ ပိုပြီးစိတ်ဝင်စားနေတယ်"" ဟု အခင်းဖြစ်သည့်နေရာတွင် ရှိနေခဲ့သော ရဲအရာရှိတစ်ဦးဖြစ်သူ အန်တွန်ဆန်ဂါဂျီက သတင်းထောက်များကို ပြောကြားခဲ့သည်။"
ထိုင်း၌ ဗုဒ္ဓဥယျာဉ် တည်မည်ကို မွတ်စလင်ဘာသာရေး​ခေါင်းဆောင်များ အတိုက်အခံလုပ် ကန့်ကွက်
By ဘန်ကောက်ပို့စ် 
ပတ္တာနီ၊ ဇန်နဝါရီ ၁၈ ။            ။ ထိုင်းနိုင်ငံ ပတ္တာနီပြည်နယ်အာဏာပိုင်များက ဗုဒ္ဓဥယျာဉ်တော် တည်ဆောက်ရန် အစီအစဉ်ကို မွတ်စလင်ကြီးစိုးရာ တောင်ပိုင်းနယ်စပ်ပြည်နယ်သုံးပြည်နယ်မှ မွတ်စလင် ဘာသာရေးခေါင်းဆောင်များက ဆန့်ကျင်ကာ အစီအစဉ်ကို ပြန်စဉ်းစားရန် တောင်းဆိုကြသည်။
အဆိုပါ ဗုဒ္ဓဥယျာဉ်တည်ဆောက်ရေး အစီအစဉ်ကို ပြည်နယ်အာဏာပိုင်များက ပြန်လည်သုံးသပ်စဉ်းစားရန် ပတ္တာနီအစ္စလာမ်မစ်ကော်မတီဥက္ကဋ္ဌ နှင့် နယ်စပ်သုံးပြည်နယ် အစ္စလာမစ်ကော်မတီ ကွန်ရက်ဥက္ကဌဖြစ်သူ မာမင်ဂျီက ဇန်နဝါရီ ၁၇ ရက်က ပြောဆိုတိုက်တွန်းလာခြင်းဖြစ်သည်။
ဗုဒ္ဓဥယျာဉ်တော် တည်ဆောက်ရေးတွင် ဆင်းတုတော်ကြီးတစ်ဆူလည်း တည်ထားမည်ဖြစ်ရာ ဒေသခံပြည်သူများ၏ သဘောထားကို စေ့ငုခြင်း မရှိဟု ၎င်းက ပြောသည်။ ဒေသခံများ၏ သဘောထားကို နားထောင်ခြင်းမရှိဘဲ စီမံကိန်းကို ရှေ့ဆက်လုပ်ဆောင်မည်ဆိုလျှင် ပြဿနာများ ဖြစ်ပွားလာမည်ဟု ဆိုသည်။
ဥယျာဉ်တော်တည်ဆောက်မည့် နေရာသည် မွတ်စလင်အများစု ကြီးစိုးရာ ဒေသဖြစ်၍ ဒေသခံများက လက်ခံမည်မဟုတ်ဟုလည်း ၎င်းက ပြောသည်။
နယ်မြေအသီးသီးမှ မွတ်စလင်ဘာသာရေးခေါင်းဆောင်များကလည်း ယင်းကိစ္စကို ဆွေးနွေးရန် ယာလာတွင် အစည်းအဝေး ပြုလုပ်ပြီး စီမံကိန်းအပေါ် ဆန္ဒပြ၍လည်း လာနိုင်သည်။
ဗုဒ္ဓဥယျာဉ်တော်ကို ပတ္တာနီပြည်နယ် မန်ခရိုင်အတွင်း ပတ်အိုအရပ်၌ တည်ဆောက်ရန် လျာထားခြင်းဖြစ်သည်။
အာဖဂန်တွင် တပ်ဖွဲ့ဝင်တိုးချထားမည်ဟု သြစတြေးလျဝန်ကြီးချုပ်ပြော
By ရိုက်တာ 
ဆစ်ဒနီ၊ ဇန်နဝါရီ ၁၈ ။            ။ အာဖဂန်နစ္စတန်နိုင်ငံ ကဘူးမြို့တော်သို့ သြစတြေးလျဝန်ကြီးချုပ် မဲလ်ကွမ်တန်းဘူးလ် အမှတ်မထင်လာရောက်စဉ်အတွင်း အာဖဂန်ဗဟို အစိုးရကို ထောက်ကူနေသော နေတိုးဦးဆောင်တပ်ဖွဲ့အတွင်းသို့ သြစတြေးလျတပ်ဖွဲ့ဝင် အနည်းငယ်တိုးမြင့်ချထားမည်ဖြစ်ကြောင်း ဝန်ကြီးချုပ်က ဇန်နဝါရီ ၁၈ တွင် ကြေညာခဲ့သည်။
၂၀၀၁ ခုနှစ်က အာဖဂန်ကို အမေရိကန်ဦးဆောင်ကျူးကျော်ပြီးနောက် တိုက်ပွဲတွင် ၁၂နှစ်ကျော် ပါဝင်မှုတွင် သြစတြေးလျသည် စစ်သား၄၁ ဦးကို ဆုံးရှုံးခဲ့ပြီးဖြစ်သည်။
ယခုအခါမစ်ရှင်တွင် နောက်ထပ်စစ်သား ၂၀ ပို့ပေးမည်ဟု ဝန်ကြီးချုပ်ကပြောကြာခဲ့ရာ စုစုပေါင်းစစ်သား ၂၇၀အထိရှိလာမည်ဖြစ်သည်။ အီရတ်နှင့် ဆီးရီးယားရှိ အိုင်အက်စ်တို့ကို တိုက်ခိုက်ရေး နောက်ထပ်သြစတြေးလျတပ်ဖွဲ့ဝင်များ စေလွှတ်ရန် အမေရိကန်သမ္မတဘားရက်အိုဘားမား၏ မေတ္တာရပ်ခံချက်ကို လွန်ခဲ့သည့် သီတင်းပတ်က တန်းဘူးလ်က ပယ်ချခဲ့သော်လည်း ယခုအာဖဂန်သို့ စေလွှတ်မည့် ၎င်း၏ ဆုံးဖြတ်ချက်ကို ကာကွယ်ပြောကြားခဲ့သည်။
"""အမှန်ကတော့ ၂၀၁၆မှာ တစ်နေရာနဲ့ တစ်နေရာက အဝေးကြီး မဟုတ်တော့ပါဘူး။ အရင်က ဘယ်အချိန်ထက်မဆို ကမ္ဘာကြီးက သိပ်ကိုအဆက်အသွယ်များပါတယ်။ လုံခြုံရေးက ကမ္ဘာလုံး ဆိုင်ရာပြသနာတစ်ခုဆိုတာ ကျွန်တော်တို့ အသိအမှတ်ပြုဖို့က လုံးဝအရေးကြီးဆုံးပဲ""ဟု တန်ဘူးလ်ကဆိုသည်။"
လွန်ခဲ့သည့်နှစ်က ပါတီတစ်ခုအတွင်းအာဏာသိမ်းမှုတွင် ခေါင်းဆောင်နေရာမှ တိုနီအက်ဘော့ကို ထုတ်ပယ်နိုင်ခဲ့သော တန်ဘူးလ်သည် အိုင်အက်စ်၏ အန္တရာယ်ကို အက်ဘော့လောက်ဝေဖန်ပြော ကြားမှု မရှိသူဖြစ်သည်။
အမေရိကန်ထောက်ခံသော အစိုးရတပ်ဖွဲ့ဝင်များနှင့် တာလီဘန်သောင်းကျန်းသူများကြား ၁၅နှစ်နီးပါးကြာ စစ်ပွဲကို အဆုံးသတ်ရေး အုတ်မြစ်ချနိုင်ရေးအတွက် အာဖဂန်နစ္စတန်၊ ပါကစ္စတန်၊ တရုတ်နှင့် အမေရိကန်တို့သည် ဇန်နဝါရီ ၁၈ တွင် ဆွေးနွေးပွဲများပြုလုပ်ရန် စီစဉ်ထားသည်။ တာလီဘန်တပ်ဖွဲ့ဝင်များသည် ကဘူးလ်အစိုးရကို ဖြုတ်ချရန် လွန်ခဲ့သည့်နှစ်က ၎င်းတို့၏စစ်ဆင်ရေးကို မြင့်တင်ခဲ့သည်။
JYP ဝက်ဆိုဘ်ကို Anonymous ဟက်ကာအဖွဲ့ တိုက်ခိုက်ခဲ့
By ကေပေါ့ဟာရယ် 
တောင်ကိုရီးယားနိုင်ငံ JYP Entertainment ၏ တရားဝင် ဝက်ဆိုက်ဘ်ကို ဇန်နဝါရီ ၁၆ ရက်က Anonymous Taiwan ဟုခေါ်သော ဟက်ကာအဖွဲ့၏ တိုက်ခိုက်ခဲ့သည်။
JYP ၏ အမျိုးသမီးအဆိုတော်အဖွဲ့ Twice မှ အဖွဲ့ဝင် Tzuyu သည် ဖျော်ဖြေပွဲ ပြုလုပ်နေ စဉ်အတွင်း ထိုင်ဝမ်အလံကို ဝှေ့ယမ်းခဲ့သည့်သတင်း ပျံ့နှံခဲ့ရာ JYP မှ တာဝန်ရှိသူတစ်ဦးက တောင်းပန် ခဲ့သော်လည်း Tzuyu သည် တရုတ်ပရိတ်သတ်များ၏ ပြစ်တင်ဝေဖန်မှုများ ခံခဲ့ရသည်။
ဖျော်ဖြေပွဲအပြီးတွင် Tzuyu အေဂျင်စီက ၎င်းတောင်းပန်ထားသော ဗီဒီယိုဖိုင်ကို တရုတ် ပရိတ်သတ်များအတွက် တင်ပေးခဲ့သည်။ ဗီဒီယိုဖိုင်တွင် “တရုတ်နိုင်ငံတစ်ခုတည်းကို ထောက်ခံ တာပါ။ ကျွန်မ လွတ်လပ်တဲ့ ထိုင်ဝမ်ကို ထောက်ခံတာ မဟုတ်ပါဘူး” ဟု ပြောကြားထားသည်။ ယင်းကဲ့သို့ တောင်းပန်ထားသည့် ဗီဒီယိုဖိုင်ကြောင့် ထိုင်ဝမ်ပြည်သူများ ဒေါသထွက်ခဲ့သည်။
အများစုက အေဂျင်စီသည် အသက် ၁၆ နှစ်အရွယ်ရှိ Tzuyu ကို အရှက်ရစေသည့် တောင်းပန်မှုတွေ လုပ်ဆောင်ပေးရန် ဖိအားပေးခဲ့သည်ဟု ယူဆနေကြသည်။ ယင်းကြောင့် ဟက်ကာ အဖွဲ့သည် JYP ၏ ဝက်ဆိုဘ်ကို တိုက်ခိုက်ခြင်ဖြင့် လက်တုံ့ပြန်ခဲ့ခြင်း ဖြစ်သည်။
ဂျာမန် မိန်းကလေးများ အိုင်အက်စ်အဖွဲ့သို့ ပိုမိုဝင်ရောက်လျက်ရှိ
By မဇ္ဈိမ 
(ဘာလင်)။ ။ အီရတ်နှင့် ဆီးရီးယား တိုက်ပွဲနယ်မြေများရှိ အိုင်အက်စ်အဖွဲ့သို့ ပူးပေါင်းဝင်ရောက်ကြသည့် ဂျာမနီနိုင်ငံသူ အမျိုးသမီးနှင့် မိန်းကလေး အရေအတွက် များပြားလျက်ရှိကြောင်း ဖွဲ့စည်းပုံ စောင့်ရှောက်ရေးဆိုင်ရာ ဂျာမနီ ဖက်ဒရယ်ရုံးက ထုတ်ပြန်ထားသည်။
အသက် ၂၅ နှစ်အောက်အရွယ် ဂျာမန်သူများ အိုင်အက်စ်အဖွဲ့သို့ ဝင်ရောက်မှု ကြီးထွားလာခြင်းကို ဖက်ဒရယ်ရုံး ဥက္ကဌ ဟန့်စ်ဂျော့်မီဆင်းက ဘာလင်တွင် သတင်းထောက်များအား ပြောကြားခဲ့သည်။
အိုင်အက်စ်တို့ဘက်မှ ပါဝင်တိုက်ပွဲဝင်နေကြသည့် ဂျာမနီနိုင်ငံသား ၇၀၀ တွင် ၁၀၀ ဝန်းကျင်မှာ အမျိုးသမီးများဖြစ်ကြပြီး ယင်းအရေအတွက် ထက်ဝက်ခန့်မှာ အသက် ၂၅ နှစ်အောက်အရွယ်များဖြစ်ကြောင်း ဟန့်စ်ကဖြည့်စွက်ပြောသည်။
"""အိုင်အက်စ်တို့ရဲ့ လူသစ်စုဆောင်းမှုတွေက အင်တာနက်ကရော လူချင်း တိုက်ရိုက်ဆက်သွယ်မှု လုပ်ပြီးရော လူသစ် ရှာဖွေစုဆောင်းမှုတွေ တိုးများလာပြီး အမျိုးသမီးများ လူသစ်စုဆောင်းခံရတဲ့ အရေအတွက်က များပြားလာတာပဲ"
ဖြစ်ပါတယ်” ဟု ၎င်းက ပြောသည်။
"ဂျာမနီနိုင်ငံတွင်း အိုင်အက်စ်အဖွဲ့အပေါ် ယုံကြည်သက်ဝင်သူ ဦးရေက ၇၅၀၀ ခန့် တိုးတက်လာခဲ့ကြောင်းလည်း ဟန့်စ်က ပြောသည်။ ""ဒီခြိမ်းခြောက်မှုက ကြီးထွားလာနေပါပြီ” ဟု ၎င်းက သတိပေးသည်။"
တရုတ်ထိပ်တန်း တက္ကသိုလ်ကို အိုင်အက်စ်တို့ ကွန်ပြူတာ ဟက်ကာထိုးဖောက်
By စီအင်န်အေ 
ပေကျင်း၊ ဇန်နဝါရီ ၁၈ ။             ။ တရုတ်နိုင်ငံက ထိပ်တန်းတက္ကသိုလ်များမှ တစ်ခုဖြစ်သည့် တက္ကသိုလ်၏ ဝက်ဘ်ဆိုက်ကို အိုင်အက်စ်သြဇာခံဟု ကြွေးကြော်ထားသည့် ဟက်ကာအဖွဲ့တစ်ဖွဲ့က ထိုးဖောက်ဝင်ရောက်ခဲ့ကြောင်း ဇန်နဝါရီ ၁၈ ရက်က သတင်းများ ဖော်ပြသည်။
ထိုဟက်ကာများက ထျန်းဟွာတက္ကသိုလ်၏ ဝက်ဘ်ဆိုက်ကို ဖောက်ဝင်ခဲ့ကာ အာရေဗျကဗျာနှင့် စာသားများကို ဂီတသံများနှင့်အတူ ရေးသားဖော်ပြခဲ့ကြောင်း ကျောင်းသတင်းစာက ဖော်ပြသည်။
ကျောင်းစာသင်ခန်းများနှင့် ဌာနသတင်းများကို ဖော်ပြရမည့်အစား ဝက်ဘ်ဆိုက်တွင် ခေါင်းမြီးခြုံတိုက်ခိုက်ရေးသမားများက အိုင်အက်စ်အလံကိုင်ဆွဲကာ မြင်းစီးလျက်ရှိပုံများကို ဖော်ပြထားခြင်းဖြစ်သည်။
ဟက်ကာတိုက်ခိုက်သည့် အဖွဲ့က အိုင်အက်စ်ဟက်ကာများဟု ၎င်းတို့ကိုယ်ကို ဖော်ပြ၍လည်း ထားသည်။
"""ဘုရားသခင်က ကြီးမြတ်တယ်။ သေခြင်းကို ငါမကြောက်။ ငါ့ရဲ့ အန္တိမပန်းတိုင်က မြင့်မြတ်တဲ့ သေခြင်းဖြစ်တယ်။""ဟု အဓိပ္ပာယ်ရသော အာရေဗျစာများကိုလည်း ရေးသားထားသည်။"
ကျောင်းသားသတင်းစာ၏ ဖော်ပြချက်ကို နိုင်ငံပိုင်သတင်းစာများကလည်း ကျယ်ပြန့်စွာ ဖော်ပြခဲ့သော်လည်း မူလ ဟက်ကာများ လုပ်ဆောင်ထားသည့် သတင်းဖော်ပြချက် စာသား၊ ဓာတ်ပုံများကိုမူ ဖျက်ပစ်ထားခဲ့သည်။
ကမ္ဘာတွင် တရုတ်ပြည်မကြီးက အွန်လိုင်းသုံးစွဲမှု တင်းကျပ်သည့် နိုင်ငံများတွင် တစ်နိုင်ငံဖြစ်သည်။ အနောက်နိုင်ငံများမှ ဝက်ဘ်ဆိုက်တစ်ချို့ကိုပင် ပြည်တွင်း၌ ပိတ်ပင်ထားသည့် နိုင်ငံဖြစ်သည်။
ပါရီတိုက်ခိုက်မှု ကွင်းဆက်တရားခံ မော်ရိုကိုတွင် ဖမ်းမိ
By ဘီဘီစီ 
ကာစန်ဘလန်ကာ၊ ဇန်နဝါရီ ၁၉ ။              ။ ပါရီတိုက်ခိုက်မှုများကို လုပ်ဆောင်ခဲ့သည့် အစ္စလာမ်မစ်လက်နက်ကိုင်များ၊ ဗုံးခွဲသမားများနှင့် ချိတ်ဆက်မှုရှိသည့် ဘယ်လ်ဂျီယမ် အမျိုးသားတစ်ဦးကို မော်ရိုကိုတွင် ဖမ်းဆီးရမိသည်။
ယင်းအမျိုးသားကို ကာစန်ဘလန်ကာတွင် ဇန်နဝါရီ ၁၅ ရက်က ဖမ်းဆီးမိခြင်းဖြစ်ကြောင်း၊ ၎င်းသည် ဆီးရီးယားမှတစ်ဆင့် တူရကီသို့ဝင်ရောက်ကာ ဂျာမနီ၊ ဘယ်လ်ဂျီယမ်နှင့် နယ်သာလန်နိုင်ငံများသို့လည်း သွားရောက်ခဲ့ကြောင်း ပြည်ထဲရေးဝန်ကြီးဌာနက ပြောသည်။
၎င်းသည် ဆီးရီးယားတွင် အယ်လ်နျူဆာရှေ့တန်းတပ်ဖွဲ့နှင့်အတူ တိုက်ပွဲဝင်ခဲ့ပြီးနောက် အိုင်အက်စ်အဖွဲ့သို့ ဝင်ရောက်ခဲ့သူတစ်ဦးဖြစ်သည်ဟု မော်ရိုကိုက ထုတ်ပြန်သည်။
ပါရီတိုက်ခိုက်မှုများကို နိုဝင်ဘာ ၁၃ ရက်က အိုင်အက်စ်တို့က ကျုးလွန်ခဲ့ခြင်းဖြစ်ကာ လူပေါင်း ၁၃၀ သေဆုံးခဲ့သည်။
ဘရပ်ဆဲလ်တွင်လည်း တိုက်ခိုက်မှုများ လုပ်ဆောင်ရန် ၎င်းတို့က စီစဉ်ထားကြဖွယ်ရှိပြီး စုံစမ်းမှုများအရ ကွင်းဆက်တရားခံအချို့ကို ဖမ်းဆီးနိုင်ခဲ့သည်။
ယခုဖမ်းမိသူကို မော်ရိုကို ပြည်ထဲရေးဝန်ကြီးဌာနက အမည်ထုတ်ဖော်မပြောသော်လည်း ပြင်သစ်နိုင်ငံ စိန့်ဒင်နစ်တွင် အသေခံဗုံးခွဲသူတစ်ဦးနှင့်အတူ ဆီးရီးယားသို့ အတူသွားရောက်ခဲ့သူဖြစ်ကြောင်း ပြောသည်။
ပါရီတိုက်ခိုက်မှုဖြစ်ပွားပြီး ငါးရက်မြောက်တွင် ပြင်သစ်ရဲများက တိုက်ခိုက်မှုအား ကြိုးကိုင်သူအဖြစ် သံသယရှိသူ ဘယ်လ်ဂျီယမ်နိုင်ငံသား အက်ဘ်ဒဲဟာမစ်အဘာအော့ကို စီးနင်းရှာဖွေရာတွင် စိန့်ဒင်နစ်ခရိုင်အတွင်းရှိ တိုက်ခန်းတစ်ခန်းသို့ ဝင်ရောက်စီးနင်းမှု ပြုခဲ့သည်။
ငါးဖမ်းလုပ်ငန်း အကဲဖြတ်ရန် ထိုင်းသို့ အီးယူအဖွဲ့လာရောက်
By ရိုက်တာ 
ဘန်ကောက်၊ ဇန်နဝါရီ ၁၉ ။              ။ စည်းမျဉ်းဥပဒေနှင့် မညီသော တရားမဝင်ငါးဖမ်းလုပ်ငန်းအား ထိုင်းက တိုက်ဖျက်ရာတွင် တိုးတက်မှုကို အကဲဖြတ်ရန်အတွက် အီးယူကိုယ်စားလှယ် အဖွဲ့ထိုင်း သို့ရောက်ရှိလာသော်လည်း ထိုင်း၏ ပင်လယ်စာထုတ်ကုန်များကို ပိတ်ပင်ရန် ရှိမရှိကို ယခုသီတင်းပတ်တွင် ဆုံးဖြတ်ချက်ချမည်မဟုတ်ကြောင်း ထိုင်းအစိုးရက ဇန်နဝါရီ ၁၉တွင် ပြောသည်။
ကမ္ဘာ့တတိယအကြီးဆုံး ပင်လယ်စာတင်ပို့သူ ထိုင်းနိုင်ငံသည် ၎င်း၏ငါးဖမ်းလုပ်ငန်းရှိ ပြသနာများကို နှိမ်နင်းရန်ပျက်ကွက်သည့်အတွက် ဧပြီလက အီးယူက (အဝါကတ်ပြ) သတိပေးခဲ့ပြီးနောက် ပင်လယ်စာများ ပိတ်ပင်ခံရမည့် အန္တရာယ်နှင့် ရင်ဆိုင်နေရသည်။
တိုးတက်မှုကို အကဲဖြတ်မည့် အီးယူတွေ့ဆုံဆွေးနွေးရေးမစ်ရှင်ကို ဇန်နဝါရီ ၂၁မှ ၂၂ရက်အထိပြုလုပ်ရန် စီစဉ်ထားသည်။ သို့သော်လည်း နည်းပညာအဖွဲ့တစ်ဖွဲ့မှာ ရောက်ရှိနေပြီဟု အစိုးရကပြော သည်။
"တရားမဝင်ငါးဖမ်းမှုကို တိုက်ဖျက်ရန် လွန်ခဲ့သည့်နှစ်က စင်တာတစ်ခုကို ထိုင်းကတည်ထောင်ပြီးနောက် ထိုင်း၏တိုးတက်မှုကို ယင်းအဖွဲ့က စောင့်ကြည့် စစ်ဆေးမည်ဟု တော်ဝင် ထိုင်းရေတပ်မှ ပြောခွင့် ရအမျိုးသားတစ်ဦးဖြစ်သူ ဒုတိယရေတပ်ဗိုလ်ချုပ်ကြီး ဂျမ်ပိုလ်လမ်ပီဂါနွန်က ပြောသည်။ ""စစ်ဆေးလို့ သူတို့ကျေနပ်မှုရှိပြီဆိုတာနဲ့ ပြန်ပြီး ဆုံးဖြတ်ချက်ချမှာပါ""ဟု ၎င်းကပြောသည်။"
သို့သော်လည်း ဆုံးဖြတ်ချက်ချရန်အတွက် အချိန်ကန့်သတ်ချက်ချမထားရသေးကြောင်းလည်း ၎င်းကထပ်မံပြောကြားခဲ့သည်။ နည်းပညာအဖွဲ့သည် ကျန်အီးယူအရာရှိများ ရောက်လာမည့် ဇန်နဝါရီ ၂၀မတိုင်မီအထိ ကျပန်းစစ်ဆေးမှုများ ပြုလုပ်သွားမည်ဟု သိရသည်။
ငါးဖမ်းသင်္ဘော အများစုကို မှတ်ပုံတင်ခြင်း၊ ငါးဖမ်းလုပ်ငန်းတွင် လူကုန်ကူးသည်ဟု သံသယရှိသည့် အဖွဲ့များကို ဖမ်းဆီးပြီးနောက် အီးယူကချမှတ်ပေးသည့် လုပ်ငန်း၏ ၇၀ ရာခိုင်နှုန်းကို ပြီးစီးအောင် ဆောင်ရွက်ထားပြီးဖြစ်ကြောင်း လွန်ခဲ့သည့် သီတင်းပတ်က အစိုးရက ပြောကြားခဲ့သည်။
ဆိုမာလီယာတွင် တူရကီက စစ်အခြေစိုက်စခန်း တည်ဆောက်နေ
By ပရက်စ်တီဗွီ 
အန်ကာရာ၊ ဇန်နဝါရီ ၁၉ ။              ။ အယ်လ်ခိုင်ဒါပေါင်းစည်း အယ်လ်ရှားဘက်စစ်သွေးကြွများကို တိုက်ခိုက်ရန်အတွက် အာဖရိကနိုင်ငံများမှ စစ်သားများလေ့ကျင့်ပေးရန် ဆိုမာလီယာနိုင်ငံတွင် စစ်အခြေစိုက်စခန်းတစ်ခုကို အန်ကာရာက စတင်တည်ဆောက်နေပြီဟု အစီရင်ခံစာတစ်ခုတွင် ဖော်ပြထားသည်။
"ဆိုမာလီယာ၏ မြို့တော် မိုဂါဒစ်ရှူးတွင် တည်ဆောက်နေသော ယင်းအခြေစိုက်စခန်းတွက် တူရကီစစ်အရာရှိ ၂၀၀က ဆိုမာလီတပ်ဖွဲ့ဝင် ၁,၅၀၀ကျော်ကို လေ့ကျင့်ပေးရန် တူရကီနှင့် ဆိုမာလီယာ အစိုးရတို့ကြား သဘောတူညီထားကြောင်း စစ်ဘက်သတင်းရင်းမြစ်များကို ကိုးကား၍ ဇန်နဝါရီ ၁၈ က တူရကီသတင်းစာ Daily Sabah တွင်ဖော်ပြထားသည်။"
စစ်ရေးလေ့ကျင့်ပေးသည့်စင်တာတစ်ခုသည် အာဖရိကနိုင်ငံအားလုံးအတွက် စစ်ရေးလေ့ကျင့်ပေးရန်မှာ အရေးကြီးသည့် စစ်အခြေစိုက်စခန်းလိုအပ်လိမ့်မည်ဟု တူရကီနိုင်ငံခြားရေးဝန်ကြီးဋ္ဌာမှ အရာရှိတစ်ဦးဖြစ်သူ အေမီးလ်တေကင်က လွန်ခဲ့သည့်သီတင်းပတ်က ပြောကြားခဲ့သည်။
ထို့အပြင် အရာရှိများကို လေ့ကျင့်ပေးရေးအတွက်လည်း ဆိုမာလီယာတွင် စစ်ကျောင်းတစ်ခုတည်ဆောက်ရန်လည်း တူရကီစစ်တပ်က စီစဉ်နေသည်ဟု တေကင်က ထပ်မံပြောကြားခဲ့သည်။
၂၀၀၆ခုနှစ်ကတည်းက ဆိုမာလီယာတွင် အစိုးရတပ်များနှင့် အယ်လ်ရှားဘက်စစ်သွေးကြွများ ကြောက်မက်ဖွယ် တိုက်ပွဲများဖြစ်နေသည်။ စစ်သွေးကြွများက အစိုးရကို ဖြုတ်ချရန် ရည်ရွယ်နေသည်။
အစိုးရတပ်များနှင့် အာဖရိကသမဂ္ဂတပ်များက စစ်သွေးကြွများကို ဆိုမာလီယာရှိ မိုဂါဒစ်ရှူးနှင့် အခြားမြို့ကြီးများမှ မောင်းထုတ်ခဲ့ရသည်။
"အီရတ်တွင် အိုင်အက်စ်က ကျွန်အဖြစ် ဖမ်းဆီးထားသော လူ ၃,၅၀၀ခန့်ရှိ"
By ရိုက်တာ 
"ဂျီနီဗာ၊ ဇန်နဝါရီ ၁၉ ။          ။ အဓိကအားဖြင့် အမျိုးသမီးများနှင့် ကလေးများဖြစ်သော လူ၃,၅၀၀ခန့်ကို အိုင်အက်စ်စစ်သွေးကြွတို့က အီရတ်တွင် ထိန်းသိမ်းထားသည်ဟု ကုလသမဂ္ဂက ဇန်နဝါရီ ၁၉တွင် ထုတ်ပြန်သည်။"
အိမ်နီးချင်းဆီးရီးယားရှိ နယ်မြေအများအပြားကိုလည်း သိမ်းပိုက်ထားသော အိုင်အက်စ်စစ်သွေးကြွအုပ်စုသည် ကြီးမားကျယ်ပြန့်သည့်ပြစ်မှုများကိုကျူးလွန်နေပြီး စစ်ရာဇဝတ်မှုများ၊ လူသားချင်းစာနာမှုကိုဆန့်ကျင်သည့်ပြစ်မှုများနှင့် လူမျိုးတုံးသတ်ဖြတ်မှုမျိုးကိုပင်ကျူးလွန်နိုင်ဖွယ်ရှိသည်ဟု့အစီရင်ခံစာက ဆိုသည်။
"လောလောဆယ် လူ ၃,၅၀၀ခန့်မှာ အိုင်အက်စ်တို့က ကျွန်အဖြစ်ဖမ်းဆီးထားသည်ဟု အီရတ်ဆိုင်ရာကုလအကူအညီပေးရေးမစ်ရှင်နှင့် ကုလလူ့အခွင့်အရေးရုံးက ခန့်မှန်းထားသည်။"
တောင်ကိုရီးယားတွင် မားစ်ကြောင့် နှစ်ဦးထပ်သေ စုစုပေါင်း ၂၉ ဦးအထိသေဆုံးပြီဖြစ်
ရိုက်တာ (ဆိုးလ်)။ ။ တောင်ကိုရီးယားတွင် အရှေ့အလယ်ပိုင်း ကူးစက်မြန် အသက်ရှူလမ်းကြောင်းဆိုင်ရာ
ရောဂါလက္ခဏာစု (မားစ်) ကြောင့် လူနှစ်ဦး ထပ်မံသေဆုံးခဲ့သည်ဟု ကျန်းမာရေး ဝန်ကြီးဋ္ဌာနက ဇွန် ၂၅ တွင် ထုတ်ပြန်လိုက်ရာ မားစ်ကြောင့် သေဆုံးသူစုစုပေါင်း ၂၉ ဦးအထိ ရှိသွားပြီ ဖြစ်သည်။
ထို့အပြင် အသစ်ကူးစက်ခံရသူ တစ်ဦးကိုလည်း တွေ့ရှိကြောင်း ဝန်ကြီးဋ္ဌာနက ထုတ်ပြန်ခဲ့ရာ ကူးစက်ခံရသူ အရေအတွက်မှာလည်း ၁၈၀ သို့ ရောက်ရှိခဲ့သည်။ တောင်ကိုရီးယားသည် ဆော်ဒီအာရေဘီးယား ပြင်ပတွင် မားစ်ရောဂါ ဖြစ်ပွားမှုအများဆုံး နိုင်ငံဖြစ်သည်။
မြို့ပြတွင် နေထိုင်သူများ ကလေးမရနိုင်မှု ဘေးအန္တရာယ် ပိုများ
By Daily Mail 
မြို့ကြီးပြကြီးများတွင် နေထိုင်ရသည့် အမျိုးသမီးများသည် ကလေးမီးဖွားမှုတွင် အခြားအမျိုးသမီးများထက် ထိခိုက်မှုပိုဖြစ်စေနိုင်ကြောင်း သိပ္ပံပညာရှင်များက ရှာဖွေထုတ်ပြန်ခဲ့သည်။
စည်းကားသော နေရာများ၌ လေထုညစ်ညမ်းမှုများနှင့် မော်တော်ယာဉ်များမှ အိတ်ဇောငွေ့များကြောင့် အမျိုးသမီးများတွင် ကလေးမွေးဖွားနိုင်မှုအပေါ် ဘေးအန္တရာယ်များကြောင်း   ဘော်စတွန်တက္ကသိုလ်မှ သုတေသနသစ် ပြုလုပ်ခဲ့ခြင်းဖြစ်သည်။
ထိုပြင် မြို့ပြတွင် အမြဲနေထိုင်သူများသည် ကျေးလက်နေများထက် ကလေးမွေးဖွားမှုတွင် ပြဿနာများ ပိုကြုံတွေ့နိုင်ခြေ များကြောင်း၊ အကြောင်းမှာ ကျေးလက်တောနယ်များက လေထုသည် ပိုသန့်စင်၍ဖြစ်ကြောင်း ယင်းသုတေသနတွင် ဖော်ပြသည်။
အဆိုပါ တွေ့ရှိမှုတွင် ယာဉ်ကြောအသွားအလာများပြားသော မိန်းလမ်းမကြီးနှင့် မီတာ ၂၀၀ အတွင်း နေထိုင်သူ အမျိုးသမီးများတွင် ကလေးမမွေးဖွားနိုင်မှု ဘေး ၁၁ ရာခိုင်နှုန်း ပိုများကြောင်း ဖော်ပြထားသည်။
ကလေးယူရာတွင် ပြဿနာများ ကြုံလျက်ရှိသည့် အိမ်ထောင်သည်များအနေဖြင့် လူရှုပ်ထွေးစည်ကားရာ မြို့ကြီးပြကြီးများတွင် နေထိုင်နေသူများဖြစ်ပါက ကျန်းမာရေးလေ့ကျင့်ခန်းများ ပိုမို လုပ်ဆောင်သင့်ပါကြောင်းလည်း ဒေါက်တာ ဆာဂျေးက ပြောသည်။
"""ကလေးမွေးဖွားမှု အပေါ် သက်ရောက်မှုတွေကို ကာကွယ်ချင်ရင် လေထုညစ်ညမ်းမှုနည်းရာ ဒေသတွေဆီ ပြောင်းရွှေ့နေထိုင်ခြင်းကလည်း လုပ်ဆောင်သင့်တဲ့ အချက်တစ်ချက်ပဲဖြစ်ပါတယ်။""ဟု ၎င်းက ပြောခဲ့သည်။"
အမျိုးသမီး ဆိုင်ကယ်ကယ်ရီများ အင်ဒိုနီးရှားမြို့တော်တွင် ခေတ်စား
By ဘန်ကောက်ပို့စ် 
ဂျကာတာ၊ ဇန်နဝါရီ ၁၉ ။           ။ အင်ဒိုနီးရှားနိုင်ငံ ဂျကာတာမြို့တော်တွင် ခရီးသည် ပို့ဆောင်မှုလုပ်ငန်း၌ အမျိုးသမီးများ ဝန်ဆောင်မှုပေးခြင်းက ပိုမိုကြီးထွားလာပြီး လုံခြုံစိတ်ချရမှုနှင့် ဘတ်စ်ကားများနှင့် ရထားများကို စီးနင်းခြင်းထက် အဆင်ပြေသက်သာမှုများကြောင့် မြို့တော် ဂျကာတာရှိ ဆယ်သန်းသော ပြည်သူများကြားတွင် ရေပန်းစားလျက်ရှိသည်။
မွတ်စလင်နိုင်ငံတွင် အမျိုးသမီးများ ဆိုင်ကယ်ကယ်ရီ ပြေးဆွဲပေးသည့် Ladyjek and Sister Ojek လုပ်ငန်းက လွန်ခဲ့သည့် လေးလခန့်မှ စတင်တွင်ကျယ်လာခြင်းဖြစ်ပြီး ယခုတွင် လူကြိုက်များပြားသည့် ဝန်ဆောင်မှုတစ်ရပ်အဖြစ်သို့ ရောက်ရှိလာခဲ့ပြီဖြစ်သည်။
"""ကားငယ်လေးတွေနဲ့ ခရီးသည်တွေကို ဝန်ဆောင်ပေးတဲ့ တစ်ခြားခရီးသည်အတင်အပို့လုပ်ငန်းတွေက ယောက်ကျားတွေချည်းပဲမို့ ဒီနယ်ပယ်မှာ ဝင်တိုးရတာ မသက်သာပါဘူး။ ဒါပေမယ့် Ladyjek လုပ်ငန်းမှာကတော့ အမျိုးသမီးများနဲ့ပဲ ဝန်ဆောင်မှုပေးနေတာမို့ ကျွန်မဒီလုပ်ငန်းထဲ ဝင်လုပ်ရတာ လုံလုံခြုံခြုံရှိပါတယ်။""ဟု Ladyjek သို့ ဝင်ရောက်လာသည့် အမျိုးသမီး ဆိုင်ကယ် ကယ်ရီသမားတစ်ဦး က ရိုက်တာသို့ ပြောသည်။"
အောက်တိုဘာလမှ စတင်ပြီး Ladyjek ဝန်ဆောင်မှုလုပ်ငန်း စတင်ခဲ့ခြင်းဖြစ်ကာ မိုဘိုင်းဖုန်းများတွင် Ladyjek ၏ အက်ပရီကေးရှင်းကို ဒေါင်းလုဒ်ဆွဲမှုပေါင်း ၅၀၀၀၀ ကျော်ထက် မနည်းရှိခဲ့သည်။   နေ့စဉ်နေ့တိုင်းပင် ပြည်သူရာနှင့်ချီ၍လည်း အမျိုးသမီးဆိုင်ကယ်ကယ်ရီများကို စီးနင်းအသုံးပြုနေပြီဖြစ်ကြောင်း Ladyjek တည်ထောင်သူ ဘရိန်းမူယာဒီက ပြောခဲ့သည်။
ဂျီဟတ်ဒီ ဂျွန် သေဆုံးကြောင်း အိုင်အက်စ် အတည်ပြု
By ဘီဘီစီ 
လန်ဒန်၊ ဇန်နဝါရီ ၂၀ ။            ။ ဂျီဟတ်ဒီ ဂျွန်အဖြစ် အသိများသည့် ဗြိတိန်စစ်သွေးကြွဖြစ်သူ နိုဝင်ဘာလအတွင်းက ဒရုန်းတိုက်ခိုက်မှုအတွင်း သေဆုံးကြောင်း အိုင်အက်စ်တို့၏ ဝါဒဖြန့် မဂ္ဂဇင်းတွင် အတည်ပြုဖော်ပြသည်။
အမည်ရင်း မိုဟာမတ်အမ်ဝါဇီဖြစ်သည့် ဂျီဟတ်ဒီ ဂျွန်သေဆုံးကြောင်းကို အိုအက်စ်တို့၏ အွန်လိုင်းမဂ္ဂဇင်းဖြစ်သည့် Dabiq တွင် ဖော်ပြခဲ့ခြင်းဖြစ်သည်။
နိုဝင်ဘာလအတွင်းက အမေရိကန်စစ်တပ်က အိုင်အက်စ်အမာခံ ရက်ကာမြို့တွင် ဂျီဟတ်ဒီ ဂျွန်အား သုတ်သင်လိုက်နိုင်ခြင်းမှာ ကျိန်းသေသလောက် ရှိ ပြောထားသည်။
ဂျွန်သည် ဗြိတိန်ကူညီပေးရေးဝန်ထမ်း ဒေးဗစ်ဟိန်းနှင့် တက္ကစီမောင်းသမား အလန်ဟန်နင်းတို့အပါအဝင် လူများစွာကို ခေါင်းဖြတ်သတ်သည့် အိုင်အက်စ်တို့၏ ဗီဒီယိုများတွင် ၎င်းက အဓိကခေါင်းဖြတ် သူဖြစ်သည်။
ယခုအိုင်အက်စ်မဂ္ဂဇင်းတွင် ကူဝိတ်ဖွား ဂျီဟတ်ဒီ ဂျွန်အား ဂုဏ်ပြုဖော်ပြထားပြီး နိုဝင်ဘာ ၁၂ ရက်က ရာကာမြို့တွင် ၎င်း၏ ကားအား ဒရုန်းပစ်မှတ်က လေကြောင်းမှ ပစ်ခတ်၍ ကားရောပျက်စီးကာ လူလည်း ရရစရာမရှိအောင် ဖြစ်ပြီး သေဆုံးခြင်းဖြစ်ကြောင်း ဖော်ပြထားသည်။
မြောက်ကိုရီးယားက ခေါင်းမကိုက်သည့် အရက် ထုတ်လုပ်
By ဘီဘီစီ 
ပြုံယမ်း၊ ဇန်နဝါရီ ၂၀ ။            ။ မြောက်ကိုရီးယား သိပ္ပံပညာရှင်များက ခေါင်းကိုက်ခြင်းမရှိသည့် အရက်ကို တီထွင်ကာ ထုတ်လုပ်လိုက်ပြီဖြစ်ကြောင်း ပြုံယမ်းတိုင်းမ်စ်သတင်းတွင် ဖော်ပြသည်။
အယ်ကိုဟော ၃၀ မှ ၄၀ ရာခိုင်နှုန်းပါဝင်သော်လည်း တီထွင်ထားသည့်အရက် မနက်နှိုးထလာချိန် ခေါင်းခဲခေါင်းအုံဖြစ်ခြင်းမျိုး မရှိစေကြောင်း နိုင်ငံပိုင် ပြုံယမ်းတိုင်းမ်စ်သတင်းစာက ရေးသားသည်။
ကိုရီးယားဂျင်းဆင်းနှင့် အော်ဂဲနစ်ဖြင့်စိုက်ပျိုးသော ဆန်စေးတို့ဖြင့် ချက်လုပ်ထားသည့် အရက်ဖြစ်ကြောင်း ယင်းသတင်းတွင် ဖော်ပြသည်။
အခြားအရက်များနှင့် ယှဉ်ကာ တင်ထားကြောင်းချလျှင် ယခုထုတ်လုပ်ထားသည့်အရက်ကို ပညာရှင်ပါရဂူများနှင့် ချစ်သူများက ရွေးချယ်ကြလိမ့်မည်ဖြစ်ကြောင်းလည်း ရေးသားထားသည်။
ထိုအရက်ကို ထုတ်လုပ်နိုင်ရန်အတွက် Taedonggang Foodstuff Factory စက်ရုံမှ နှစ်များစွာ တီထွင်လုပ်ဆောင်ခဲ့ရခြင်းဖြစ်ကြောင်းဆိုသည်။
“Koryo အရက်ကို ဆေးဝါးအာနိသင်ပြည့်ဝသည့် ခြောက်နှစ်သက်တမ်းရှိ Kaesong Koryo ဂျင်းဆင်းကထုတ်လုပ်ခြင်းဖြစ်ကြောင်း၊ ဆန်းစေးဖြင့်ရောစပ်ကာ ထုတ်လုပ်ခြင်းဖြစ်၍ ခေါင်းအုံခေါင်းကိုက်ခြင်း မရှိခြင်းကြောင့် ပညာတတ်ပါရဂူများနှင့် ချစ်သူများ ပို၍ တန်ဖိုးထားကြကြောင်း” သတင်းစားဆောင်းပါတွင် ဖော်ပြပါရှိသည်။
ဆက်ဆံရေးမြင့်တင်ရန် ဆော်ဒီသို့ တရုတ်သမ္မတရောက်ရှိ
By အေအက်ဖ်ပီ 
ရီးယက်၊ ဇန်နဝါရီ ၂၀ ။           ။ စီးပွားရေးအင်အားကြီးတရုတ်သည် အခက်အခဲအကျပ်အတည်းကြုံတွေ့နေသော အရှေ့အလယ်ပိုင်းတွင် ၎င်း၏နိုင်ငံရေးပုံရိပ်ကို မြင့်တင်ရန် တရုတ်သမ္မတ ရှီကျင်ပင်းသည် ခရီးစဉ်၏ ပထမဆုံးတစ်ထောက်နားအဖြစ် ဇန်နဝါရီ ၁၉ က ဆော်ဒီအာရေဘီယားနိုင်ငံသို့ ရောက်ရှိခဲ့သည်။
ဒေသတွင်းသို့ ၎င်း၏ သမ္မတတာဝန်ဖြင့်သွားရောက်သော ငါးရက်ကြာ ပထမဆုံးခရီးစဉ်တွင် အီဂျစ်နှင့် အီရန်နိုင်ငံများသို့လည်း သွားရောက်မည်ဖြစ်သည်။ သမ္မတရှီ ဆော်ဒီဘုရင် ဆယ်လ်မန်နှင့် တွေ့ဆုံနေပုံကို နိုင်ငံပိုင် ရုပ်သံက ပြသခဲ့သည်။ ထို့အပြင် ဘုရင်က ဂုဏ်ပြုနေ့လည်စာဖြင့် တည်ခင်းဧည့်ခံခဲ့ရာ တော်ဝင်မိသားစုဝင်အချို့လည်း တက်ရောက်ခဲ့သည်ဟု Saudi Press Agency (SPA) ကဖော်ပြခဲ့သည်။
နှစ်နိုင်ငံကြား သဘောတူညီချက်နှင့် နားလည်မှုစာချွန်လွှာ ၁၄ ခုကို လက်မှတ်ရေးထိုးခဲ့ကြပြီး အများအပြားမှာ စီးပွားရေးနှင့် ဆိုင်သော ကိစ္စရပ်များဖြစ်သည်။ သဘောတူညီချက်တစ်ခုမှာ အကြမ်းဖက် တိုက်ဖျက်ရေး တိုင်ပင်ဆွေးနွေးရေးအတွက် ယန္တရားတစ်ခုတည်ထောင်ရေးဖြစ်ပြီး နောက်တစ်ခုမှာ နျူကလီးယားဓါတ်ပေါင်းဖိုတစ်ခု တည်ဆောက်ရာတွင် ပူးပေါင်းဆောင်ရွက်ရေးဖြစ်သည်ဟု SPA ကအစီရင်ခံသည်။
ဇန်နဝါရီ ၂၀တွင် ရှီသည် ရီးယက်တွင် စွမ်းအင်သုတေသနစင်တာတစ်ခုဖွင့်ပွဲအခမ်းအနားသို့ ဆယ်လ်မန်နှင့် အတူ တက်ရောက်မည်ဖြစ်သည်။ ထို့အပြင် ဆော်ဒီ၏ ပင်လယ်ကွေ့ကမ်းရိုးတန်းပေါ် တွင် ရေနံချက်စက်ရုံတစ်ခုကိုလည်း ၎င်းတို့ကဖွင့်လှစ်ပေးမည်ဖြစ်သည်။ ယင်းရေနံချက်စက်ရုံသည် နိုင်ငံပိုင် Saudi Aramco နှင့် တရုတ်၏ China Petrochemical Corp တို့၏ ဖက်စပ် လုပ်ငန်းဖြစ်သည်။
ဒေသတွင်းအင်အားကြီးနိုင်ငံများဖြစ်သော ဆော်ဒီအာရေဘီးယားနှင့် အီရန်တို့ကြား တင်းမာမှုများမှာ ရီးယက်နှင့် ဆော်ဒီ၏မဟာမိတ်များက အီရန်နှင့် သံတမန်ဆက်ဆံရေးဖြတ်တောက်ချိန် တွင်မြင့်မားသည့် အဆင့်သစ်တစ်ခုသို့ ရောက်ရှိသွားခဲ့သည်။
IS အုပ်စုက ဂျီဟတ်တိုက်ခိုက်ရေးသမားများကို လစာတစ်ဝက် လျှော့ချပစ်ခဲ့ဟုဆို
By The Christian Science Monitor 
ဝါရှင်တန်၊ ဇန်နဝါရီ - ၂၀ ။              ။ အတွင်းစည်းမှ ပေါက်ကြားလာသည့် စာရွက်စာတန်းများအရ အိုင်အက်စ်အကြမ်းဖက်အဖွဲ့အစည်းက ၎င်း၏ ဂျီဟတ်တိုက်ခိုက်ရေးသမားများ၏ လစာကို တစ်ဝက်အထိ လျှော့ချပစ်ခဲ့သည်ဟု ဆိုသည်။
ထိုကဲ့သို့ လျှော့ချမှုမှာ မကြာသေးမီက အမေရိကန်ဦးဆောင်သည့် ညွှန့်ပေါင်းတပ်ဖွဲ့များ၏ အောင်မြင်မှုများကြောင့် ဖြစ်နိုင်သည်ဟု ကျွမ်းကျင်သူများက ပြောကြားသည်။
ကွန်ဂရက် သုတေသနဌာနမှ နောက်ထပ်ရရှိလာသည့် သတင်းအချက်အလက်များအရ အိုင်အက်စ်စစ်သားများမှာ တစ်လလျှင် ဒေါ်လာ ၄၀၀မှ ၁၂၀၀ကြား ဝင်ငွေရရှိကြသည်ဟု CNN Moneyကဏ္ဍမှ ဂျို့စ် ပါဂလီရီက ပြောကြားခဲ့သည်။
ဂျီဟတ်များမှာ ထောက်ပံ့ကြေးအနေဖြင့် ၎င်းတို့၏ ဇနီးများအတွက် ဒေါ်လာ ၅၀နှင့် သားသမီးများအတွက် ၂၅ဒေါ်လာ ရရှိကြသည်ဟု ဆိုသည်။ သို့ရာတွင် အနိမ့်ဆုံးလစာ ဒေါ်လာ ၄၀၀သည်ပင် အီရတ်အစိုးရက ပေးသည်ထက် ပိုများနေသေးသည်ဟု ဆိုသည်။
ထိုစာရွက်စာတန်းများတွင် လစာဖြတ်တောက်လျှော့ချရသည့် အကြောင်းရင်းကိုမူ ဖော်ပြထားခြင်းမရှိဟု ဆိုသည်။ အိုင်အက်စ်အုပ်စု ရင်ဆိုင်နေရသည့် ထူးခြားသည့် အခြေအနေများကြောင့် ဂျီဟတ်အားလုံးကို ပေးနေသည့် လစာကို တစ်ဝက်အထိ လျှော့ချရန် ဆုံးဖြတ်သည်။
မည်သည့် ရာထူးအဆင့်အတန်းရှိသည့် ပုဂ္ဂိုလ်ဖြစ်စေ ကင်းလွတ်ခွင့်မရှိဟု ဖော်ပြထားပြီး ထိုစာရွက်စာတန်းများကို အိုင်အက်စ် ဘဏ္ဍာရေဝန်ကြီး အဘူ မူဟမ်မတ် မူဟာဂျီရာက လက်မှတ်ရေး ထိုးထားသည်ဟု ဆိုသည်။
တိုက်ခိုက်ရေးသမားများအနေဖြင့် အပတ်စဉ် ထောက်ပံ့မှုများကို ဆက်လက်ရရှိနေဦးမည်ဖြစ်ကြောင်းလည်း ဖော်ပြထားသည်ဟု ဆိုသည်။ ထိုစာတန်းများ၏ ပထမပိုင်း တစ်ဝက်လောက်တွင် ဓနဥစ္စာမှာ အရေးမပါကြောင်းကိုရမ်ကျမ်းထွက် အဆိုအမိန့်များကိုကိုးကားဖော်ပြထားသော်လည်း အုပ်စုအနေဖြင့်မည်သို့သောဘဏ္ဍာရေးအခက်အခဲများ ရင်ဆိုင်နေရသည် ဆိုသည်ကိုမူရှင်းရှင်းလင်းလင်း ပြောကြား ထားခြင်းမရှိဟု ဆိုသည်။ သို့ရာတွင် ကျွမ်းကျင်သူများကမူ စစ်ကာလဖိအားက အိုင်အက်စ်၏ အတွင်းနှင့်အပြင် စစ်ဆင်ရေးများကို ထိခိုက်နစ်နာနေစေသည်ဟု ကောက်ချက်ဆွဲကြသည်။
ဥပမာအားဖြင့် အီရတ်အနောက်ပိုင်းနှင့် ဆီးရီးယားအရှေ့ပိုင်းရှိ အိုင်အက်စ်တို့၏ ရေနံကွင်းများနှင့် ကုန်သွယ်လမ်းကြောင်းများကို ပစ်မှတ်ထားတိုက်ခိုက်နေသည့် ဒီလိုင်း၂ စစ်ဆင်ရေးဟုခေါ်သည့် အမေရိကန်ခေါင်းဆောင်သည့် ဗုံးကြဲမှုများကြောင့် အုစ်စု၏ ဘဏ္ဍာရေးကို သိသိသာသာ ထိခိုက်သွားစေခဲ့သည်။
IS ကို တိုက်ခိုက်မှုမြင့်တင်ရန် နိုင်ငံခုနှစ်နိုင်ငံမှ ကာကွယ်ရေးအကြီးအကဲများ ပါရီတွင် ဆွေးနွေး
By ရိုက်တာ 
ပါရီ၊ ဇန်နဝါရီ ၂၀ ။           ။ စစ်တပ်နှင့် ရဲတပ်ဖွဲ့ဝင်များအား လေ့ကျင့်ပေးသူအရေအတွက် တိုးမြင့်ရေးအပါအဝင် အိုင်အက်စ်တို့အား အောင်နိုင်မှုအရှိန်မြင့်တင်ရေးနည်းလမ်းများ ရှာဖွေရေးအတွက် အမေရိကန်၊ ဗြိတိန်၊ ပြင်သစ်နှင့် အခြားနိုင်ငံလေးခုမှ ကာကွယ်ရေးအကြီးအကဲများသည် ဇန်နဝါရီ ၂၀က ပါရီတွင် တွေ့ဆုံစည်းဝေးခဲ့သည်။
ယခုဆွေးနွေးပွဲက အမေရိကန်ဦးဆောင်သော ညွန့်ပေါင်းအဖွဲ့တွင် အဓိကကူညီသူများကြား မျက်နှာချင်းဆိုင်တွေ့ဆုံဆွေးနွေးခွင့်ရသည့်ပွဲဟု အမေရိကန်ကာကွယ်ရေးဝန်ကြီး အက်ရှ်ကာတာ ကပြောသည်။
"ဆွေးနွေးသည့်အခြားလေးနိုင်ငံတွင် ဂျာမနီ၊ အီတလီ၊ သြစတြေးလျနှင့် နယ်သာလန်တို့ပါဝင်သည်။ ""လိုအပ်မဲ့ စွမ်းဆောင်ရည်အမျိုးမျိုးနဲ့ စစ်ရေးစွမ်းဆောင်ရည်တွေအပါအဝင် စစ်ဆင်ရေးကို ဘယ်လိုအရှိန်မြင့်နိုင်တယ်ဆိုတာနဲ့ ပတ်သက်လို့ သူတို့အမြင်ကိုပြောပြဖို့တောင်းဆိုမှာဖြစ်သလို ကျွန်တော့်ရဲ့အမြင်ကိုလည်း ချပြသွားမှာပါ""ဟု ကာတာက ပြောသည်။"
ရှေ့လာမည့်လများတွင် အိုင်အက်စ်ထံမှ သိမ်းပိုက်ထားသည့် နယ်မြေများကို ထိန်းချုပ်ရာတွင် ကူညီနိုင်မည့် ရဲတပ်ဖွဲ့ဝင်များအပါအဝင် လေ့ကျင့်ပေးသူအရေအတွက် တိုးမြင့်နိုင်ဖွယ်ရှိကြောင်းလည်း ကာတာက ခန့်မှန်းပြောကြားခဲ့သည်။
အီရတ်တွင် အမေရိကန်ဦးဆောင်သော လေကြောင်းတိုက်ခိုက်မှုတွင် ပြင်သစ်သည် ပထမဆုံးပူးပေါင်းခဲ့သည့် နိုင်ငံဖြစ်သည်။ နိုဝင်ဘာလက ပါရီကို အိုင်အက်စ်တို့က တိုက်ခိုက်ပြီးနောက်ပိုင်း ပြင်သစ် သမ္မတဖရန်စစ်အော်လွန်းသည် ဆီးရီးယားနှင့် အီရတ်ရှိ အိုင်အက်စ်တို့အပေါ်လေကြောင်းတိုက်ခိုက်မှုကို အရှိန်မြင့်ခဲ့သည်။ ပြင်သစ်၏ တိုက်ခိုက်မှုက ညွန့်ပေါင်းအဖွဲ့တိုက်ခိုက်မှု၏ ၂၀ ရာခိုင်နှုန်း ထိရှိသည်။
"""ဒေသခံတပ်ဖွဲ့တွေက အိုင်အက်စ်တို့ဆီက နယ်မြေပြန်သိမ်းနိုင်မှုနဲ့အတူ စစ်ဆင်ရေးကို အရှိန်မြင့်ဖို့ နောက်ထပ်လေယာဉ်တွေ လွှတ်ရုံတင်မက လေ့ကျင့်ပေးသူတွေ ကိုလည်း စေလွှတ်သွားမှာပါ"" ဟု ပြင်သစ်ကာကွယ်ရေးအရာရှိတစ်ဦးက ပြောကြားသည်။"
ပါကစ္စတန်တက္ကသိုလ်တစ်ခုကို သေနတ်သမားများ ၀င်ရောက်တိုက်ခိုက် လူ၃ဦး သေဆုံး
By ပရပ်စ်တီဗီ 
ပက်ရှဝါ၊ ဇန်နဝါရီ-၂၀ ။           ။ ပါကစ္စတန် အနောက်မြောက်ပိုင်း ခိုင်ဘာ ပက်ခတွန်းခွာပြည်နယ်အတွင်းရှိ တက္ကသိုလ်တစ်ခုကို သေနတ်သမားအုပ်စုတစ်စုက ဝင်ရောက်တိုက်ခိုက်ရာ   ပေါက်ကွဲမှုနှစ်ခု၏ အသံများကိုလည်း ကြားကြရသည်ဟု ဆိုသည်။
ဇန်နဝါရီ ၂၀ရက်နေ့တွင် စစ်သွေးကြွအုပ်စုတစ်စုက ပြည်နယ်၏ ချာဆာဒါခရိုင်အတွင်းရှိ ဘာချာခန်းတက္ကသိုလ်အတွင်းသို့ ချိုးဖျက်ဝင်ရောက်လာကာ ကျောင်းသား ဆရာမခွဲခြားဘဲ မည်းမည်းမြင်သမျှကို ပစ်ခတ်ခဲ့သည်။
‘ကျောင်းဝင်းထဲမှာ ပစ်ခတ်မှုတွေ ဆက်ဖြစ်နေသေးတယ်လို့ ရဲက ကျနော့်ကိုပြောတယ်’ဟု ပြည်နယ်မြို့တော် ပက်ရှဝါမှာ မိုင်၃၀အကွာတွင်ရှိသည့် တက္ကသိုလ်မှ ဒုတိယအဓိပတိ ဖာဇယ် ရာဟင်း မာဝပ်က ပြောကြားခဲ့သည်။
‘အခုချက်ချင်းတော့ တိုက်ခိုက်မှုကြောင့် ဘယ်လောက်သေတယဆိုတာ အသေးစိတ်မသိရသေးပါဘူး’ဟုလည်း ၎င်းက ထပ်လောင်းပြောကြားသည်။
တက္ကသိုလ်ကျောင်းအပြင်ဘက်တွင် ရောက်နေသည့် နယ်မြေရဲအရာရှိ အမ်ဂျတ် ခန်းကမူ ကျောင်းဝင်းထဲတွင် ပစ်ခတ်မှုများ ဆက်လက်ဖြစ်ပွားနေသေးသည်ဟု ပြောကြားသည်။
ဒေသတွင်း ရုပ်သံချဲနယ်များကမူ သေနတ်သမား သုံးယောက်မှာ ဘာချာခန်း တက္ကသိုလ်အတွင်းသို့ ဝင်ရောက်လာပြီး စာသင်ခန်းနှင့် အဆောင်များအတွင်းရှိ ကျောင်းသားနှင့် ဆရာများကို ပစ်ခတ်ခဲ့သည်ဟု ဖော်ပြကြသည်။
ပစ်ခတ်မှုဖြစ်ပွားချိန်တွင် ကျောင်းသားအများစုနှင့် ရုံးဝန်ထမ်းများမှာ စာသင်ခန်းများထဲတွင် ရှိနေခဲ့ကြသည်ဟု တက္ကသိုလ်မှ ကထိကတစ်ဦးဖြစ်သည့် ရှာဘီရာ ခန်းက ပြောကြားခဲ့သည်။
‘ကျနော်တို့ဟာ တက္ကသိုလ်ထဲမှာ စစ်ဆင်ရေးတစ်ရပ်ဆင်နွှဲပြီး ကျောင်းသားတွေနဲ့ ဝန်ထမ်းတွေကို ကယ်ဆယ်ဖို့ ကြိုးစားနေပါတယ်’ဟု လက်ထောက် ရဲစစ်ဆေးရေးမှူးချုပ် ဆာအိ ဝါဇီရာက ပြောကြားခဲ့သည်။
မီဒီယာများ၏ အစောပိုင်းသတင်းများအရ စစ်သွေးကြွများက ထူထပ်သော မြူနှင်းများကို အကာအကွယ်ယူ၍ တိုက်ခိုက်ကြသောကြောင့် ဓာတုဗေဒပါမောက္ခတစ်ဦး အသတ်ခံရပြီး လူ ၅၀ဦး ဒဏ်ရာ ရရှိခဲ့သည်ဟု ဆိုသည်။
နောက်ပိုင်းတွင်မူ ပါကစ္စတန် ရဲတပ်ဖွဲ့က တိုက်ခိုက်သူနှစ်ဦးကို သတ်ဖြတ်နိုင်ခဲ့ပြီး ကျောင်းသားအများစုကိုလည်း ကယ်တင်နိုင်ခဲ့သည်ဟု ဆိုသည်။ သို့ရာတွင် အခြားတိုက်ခိုက်သူများမှာ တက္ကသိုလ်ကျောင်းအဆောက်အအုံ၏ ဒုတိယနှင့် တတိယထပ်များတွင် ရှိနေသေးပြီး ပစ်ခတ်မှုများ ဆက်လက်ဖြစ်ပွားနေဆဲဖြစ်သည်ဟု ဆိုသည်။
တရုတ် အူရမ်ကီ ကွန်မြူနစ်ပါတီ အကြီးအကဲဟောင်းကို ခြစားမှုဖြင့် ထောင်ဒဏ်ချမှတ်
By ပရပ်စ်တီဗီ 
ပေကျင်း၊ ဇန်နဝါရီ-၂၀ ။             ။ တရုတ်နိုင်ငံ အနောက်မြောက်ပိုင်း အူရမ်ကီမြို့မှ ကွန်မြူနစ်ပါတီ အကြီးအကဲဟောင်းကို အကျင့်ပျက်ခြစားမှုဖြင့် တရားရုံးတစ်ခုက ထောင် ၁၂နှစ် ပြစ်ဒဏ်ချမှတ်ခဲ့သည်။
ယန်းကောင်းကို ရှင်ကျန်းမြို့တော် အူရမ်ကီတွင် တာဝန်ကျစဉ်က အခြားသူများအား ရာထူးတက်အောင်၊ ကန်ထရိုက်လုပ်ငန်းများရအောင် ကူညီခြင်းဖြင့် အာဏာအလွဲသုံးစားလုပ်မှုအတွက် ပေကျင်း တရားရုံးတစ်ခုက အပြစ်ရှိကြောင်း ဆုံးဖြတ်ခဲ့သည်။
ယန်းက ယွမ်ငွေ ၁၃.၇၉ သန်း (ကန်ဒေါ်လာ ၂.၁သန်း)ကိုလည်း လာဘ်ယူခဲ့ပြီး ထိုငွေများကို ဇနီးနှင့် သားထံမှတစ်ဆင့် စီးဝင်စေခဲ့ခြင်းဖြစ်သည်ဟု ရုံးတော်က ထပ်လောင်းပြောကြားသည်။
ယန်းမှာ ၁၉၉၉ခုနှစ်မှာ ၂၀၀၆ခုနှစ်အထိ ကွန်မြူနစ်ပါတီ အတွင်းရေးမှူးအဖြစ် တာဝန်ထမ်းဆောင်ခဲ့သူဖြစ်ပြီး ယမန်နှစ်က အဖမ်းဆီးခံခဲ့ရသည်။
ယန်းက သူကျူးလွန်ခဲ့သည့် ပြစ်မှုများကို ဝန်ခံပြီး စုံစမ်းစစ်ဆေးသူများကို ကူညီခဲ့သည့်အတွက် လျော့ပေါ့သော ပြစ်ဒဏ်သာ အပေးခံရခြင်းဖြစ်သည်ဟု ရုံးတော်က ဖော်ပြခဲ့သည်။
သမ္မတ ရှီကျင့်ဖျင်တက်လာပြီးကတည်းက ခြစားမှုတိုက်ဖျက်ရေးကို အရှိန်အဟုန်ဖြင့် လုပ်ဆောင်ခဲ့ရာ လွန်ခဲ့သည့်သုံးနှစ်ကျော်ကာလတွင် လာဘ်စားသည့် တရုတ်အရာရှိ အတော်များများကို   ထောင်ချပစ်ခဲ့သည်။
ပါကစ္စတန်တက္ကသိုလ်တစ်ခုကို သေနတ်သမားတစ်စု ဝင်ရောက်တိုက်ခိုက် သေဆုံးသူ ၂၁ဦးအထိ ရှိလာ
By ပရပ်စ်တီဗီ 
ပက်ရှဝါ၊ ဇန်နဝါရီ-၂၀ ။                ။ ပါကစ္စတန် အနောက်မြောက်ပိုင်း ခိုင်ဘာ ပက်ခတွန်းခွာပြည်နယ်အတွင်းရှိ တက္ကသိုလ်တစ်ခုကို သေနတ်သမားတစ်စုက ဝင်ရောက်တိုက်ခိုက်ရာ အနည်းဆုံး လူ ၂၁ဦး သေဆုံးခဲ့ပြီး တိုက်ခိုက်စဉ်အတွင်း ပေါက်ကွဲမှုနှစ်ခု၏ အသံကိုလည်း ကြားကြရသည်ဟု ဆိုသည်။
အကြမ်းဖက်တိုက်ခိုက်မှုတွင် သေဆုံးသူအရေအတွက်မှာ ၂၁ယောက်အထိ မြင့်တက်လာခဲ့ကြောင်း နယ်မြေခံရဲတပ်ဖွဲ့အကြီးအကဲ ဆာအိ ဝါဇီရာက ပြောကြားသော်လည်း ထိုအရေအတွက်ထဲတွင် စစ်တပ်က သတ်ပစ်ခဲ့သည်ဟု ပြောကြားသူ စစ်သွေးကြွ ၄ယောက် ပါဝင်နေသလားဆိုသည်မှာမူ ကွဲကွဲပြားပြား မသိရပေ။
စစ်ဆင်ရေးမှာ ပြီးဆုံးသွားပြီဖြစ်ပြီး လုံခြုံရေးတပ်ဖွဲ့များက ဧရိယာကို ရှင်းလင်းလျှက်ရှိရာ ချာဆက်ဒါရှိ ဘာချာခန်းတက္ကသိုလ် ကျောင်းဝင်းအတွင်း အဆောင်တစ်ခုတွင် ပစ်သတ်ခံရသည့်   ကျောင်းသားအများစုမှာ ယောကျာ်းလေးများဖြစ်သည်ဟု ဆိုသည်။
‘ကျောင်းဝင်းထဲမှာ ပစ်ခတ်မှုတွေ ဆက်ဖြစ်နေသေးတယ်လို့ ရဲက ကျနော့်ကိုပြောတယ်’ဟု ပြည်နယ်မြို့တော် ပက်ရှဝါမှာ မိုင်၃၀အကွာတွင်ရှိသည့် တက္ကသိုလ်မှ ဒုတိယအဓိပတိ ဖာဇယ် ရာဟင်း မာဝပ်က ပြောကြားခဲ့သည်။
‘အခုချက်ချင်းတော့ တိုက်ခိုက်မှုကြောင့် ဘယ်လောက်သေတယ်ဆိုတာ အသေးစိတ်မသိရသေးပါဘူး’ဟုလည်း ၎င်းက ထပ်လောင်းပြောကြားသည်။
တက္ကသိုလ်ကျောင်းအပြင်ဘက်တွင် ရောက်နေသည့် နယ်မြေရဲအရာရှိ အမ်ဂျတ် ခန်းကမူ ကျောင်းဝင်းထဲတွင် ပစ်ခတ်မှုများ ဆက်လက်ဖြစ်ပွားနေသေးသည်ဟု ပြောကြားသည်။
ဒေသတွင်း ရုပ်သံချဲနယ်များကမူ သေနတ်သမား သုံးယောက်မှာ ဘာချာခန်း တက္ကသိုလ်အတွင်းသို့ ဝင်ရောက်လာပြီး စာသင်ခန်းနှင့် အဆောင်များအတွင်းရှိ ကျောင်းသားနှင့် ဆရာများကို ပစ်ခတ်ခဲ့သည်ဟု ဖော်ပြကြသည်။
ပစ်ခတ်မှုဖြစ်ပွားချိန်တွင် ကျောင်းသားအများစုနှင့် ရုံးဝန်ထမ်းများမှာ စာသင်ခန်းများထဲတွင် ရှိနေခဲ့ကြသည်ဟု တက္ကသိုလ်မှ ကထိကတစ်ဦးဖြစ်သည့် ရှာဘီရာ ခန်းက ပြောကြားခဲ့သည်။
‘ကျနော်တို့ဟာ တက္ကသိုလ်ထဲမှာ စစ်ဆင်ရေးတစ်ရပ်ဆင်နွှဲပြီး ကျောင်းသားတွေနဲ့ ဝန်ထမ်းတွေကို ကယ်ဆယ်ဖို့ ကြိုးစားနေပါတယ်’ဟု လက်ထောက် ရဲစစ်ဆေးရေးမှူးချုပ် ဆာအိ ဝါဇီရာက ပြောကြားခဲ့သည်။
မီဒီယာများ၏ အစောပိုင်းသတင်းများအရ စစ်သွေးကြွများက ထူထပ်သော မြူနှင်းများကို အကာအကွယ်ယူ၍ တိုက်ခိုက်ကြသောကြောင့် ဓာတုဗေဒပါမောက္ခတစ်ဦး အသတ်ခံရပြီး လူ ၅၀ဦး ဒဏ်ရာ ရရှိခဲ့သည်ဟု ဆိုသည်။
နောက်ပိုင်းတွင်မူ ပါကစ္စတန် ရဲတပ်ဖွဲ့က တိုက်ခိုက်သူနှစ်ဦးကို သတ်ဖြတ်နိုင်ခဲ့ပြီး ကျောင်းသားအများစုကိုလည်း ကယ်တင်နိုင်ခဲ့သည်ဟု ဆိုသည်။ သို့ရာတွင် အခြားတိုက်ခိုက်သူများမှာ တက္ကသိုလ်ကျောင်းအဆောက်အအုံ၏ ဒုတိယနှင့် တတိယထပ်များတွင် ရှိနေသေးပြီး ပစ်ခတ်မှုများ ဆက်လက်ဖြစ်ပွားနေဆဲဖြစ်သည်ဟု ဆိုသည်။
ပိတ်ဆို့မှုရုပ်သိမ်းခြင်းကြောင့် အီရန်က မကောင်းသည့်လုပ်ရပ်များလုပ်လာနိုင်ဟုု ဆော်ဒီသတိပေး
By ရိုက်တာ 
ကမ္ဘာ့အင်အားကြီးနိုင်ငံများနှင့် နျူကလီးယားသဘောတူညီချက်ရရှိခြင်း၏ အကျိုးဆက်အဖြစ် အီရန်အပေါ် ဒဏ်ခတ်ပိတ်ဆို့မှုများကို ရုပ်သိမ်းခြင်းနှင့်အတူ အီရန်က ယုတ်မာညစ်ပတ်သည့် လုပ်ရပ်များကို ထောက်ပံ့ရန် အပိုငွေကြေးများသုံးစွဲလျင် အန္တရာယ်ရှိသော ဖြစ်ရပ်တစ်ခုဖြစ်လာနိုင်သည်ဟု ဆော်ဒီအာရေးဘီးယား နိုင်ငံခြားရေးဝန်ကြီးအဒဲလ်အယ်လ်ဂျူဘေးယားက ဇန်နဝါရီ ၁၉ တွင် ရိုက်တာသို့ ပြောကြားခဲ့သည်။
"နျူကလီးယားသဘောတူညီချက်ရှိသော်လည်း အီရန်က နျူဗုံးတစ်လုံးရရှိအောင် လုပ်ဆောင်နိုင်ခဲ့လျင် ဆော်ဒီကလည်း နျူဗုံးတစ်လုံးရရှိရေး ဆွေးနွေးခဲ့ဖူးပါသလားဟု သီးသန့်အင်တာဗျူးတစ်ခုတွင် မေးမြန်းသောအခါ ဆော်ဒီပြည်သူတွေကို ကာကွယ်ရန် လိုအပ်ချက်မှန်သမျှကို ဆော်ဒီက လုပ်ဆောင်သွားမည်ဟု ၎င်းကပြောသည်။ ""လူကြားသူကြားထဲ ဒီလိုကိစ္စမျိုးတွေ ဆွေးနွေးမယ်လို့ ကျွန်တော်တို့ကို မျှော်လင့်နေတာ ကျိုးကြေားဆီလျော်လိမ့်မယ်လို့ ကျွန်တော်မထင်ဘူး။ နောက်ပြီး ဒီမေးခွန်းကို တစ်နည်းမဟုတ် တစ်နည်း ဖြေမှာပဲလို့ ကျနောက်ကို မျှော်လင့်တာကလည်း မသင့်တော်ဘူး""ဟု ၎င်းကပြောသည်။"
ဆော်ဒီ၏ ဒေသတွင်း အခါးသီးဆုံးပြိုင်ဘက် အီရန်အပေါ် ပိတ်ဆို့ဒဏ်ခတ်မှုများ ရုပ်သိမ်းခြင်းနှင့် ပတ်သက်၍ ဂျူဘေယာက ပထမဆုံး တိုက်ရိုက်သုံးသပ်လိုက်ခြင်းဖြစ်သည်။ တင်းကျပ်သော စစ်ဆေးမှုများပါနေသရွေ့ အီရန်၏ နျူကလီးယားသဘောတူညီချက်ကို ဆော်ဒီက ယခင်က ကြိုဆိုခဲ့သည်။ သို့သော်လည်း သဘောတူညီချက်က ပိတ်ဆို့မှုများရုပ်သိမ်းပြီးနောက် အပိုငွေကြေးများကြောင့် အီရန်အနေဖြင့် ဒေသတွင်းရှိ ပြည်သူ့စစ်များနှင့် အခြားမဟာမိတ်များကို ထောက်ပံ့ရာတွင် ပိုမိုလုပ်ဆောင်လာနိုင်သဖြင့် ဆော်ဒီအရာရှိများက စိုးရိမ်ကြောင်း ထုတ်ဖော်ပြောလေ့ရှိသည်။ ထို့အပြင် အီရန်အပေါ်သံတမန်ရေးဖိအားပေးမှုလည်း လျော့ကျသွားခြင်းလည်း အပါအဝင်ဖြစ်သည်။
ဗီယက်နမ် လွတ်လပ်ရေးတိုက်ပွဲ၏ သင်္ကေတ ချစ်လှစွာသော အထွတ်အမြတ်လိပ်ကြီး ကွယ်လွန်
By အေအက်ဖ်ပီ 
ဟနွိုင်း၊ ဇန်နဝါရီ-၂၀ ။            ။ ဗီယက်နမ် လွတ်လပ်ရေးတိုက်ပွဲ၏ သင်္ကေတအဖြစ် အထွတ်အမြတ်ထားကြသည့် လိပ်ကြီး ကွယ်လွန်သွားကြောင်း နိုင်ငံပိုင်မီဒီယာက ပြောကြားခဲ့သည့်အတွက် တစ်နိုင်ငံလုံး ကြိမ်မီးအုံးသလို ဝမ်းနည်းပူဆွေးခဲ့ကြရပြီး လာလတ္တံ့သော ကွန်မြူနစ်ခေါင်းဆောင်ပိုင်း လက်ပြောင်းလက်လွှဲအတွက်လည်း မကောင်းသော အတိတ်နိမိတ်အဖြစ် စိုးရိမ်နေကြသည်ဟု ဆိုသည်။
မျိုးတုံးလုလု အခွံပျော့လိပ်ကြီးမှာ ဗီယက်နမ်နိုင်ငံတွင် အဓိကကျသော ဒဏ္ဍာရီအခန်းကဏ္ဍမှ ပါဝင်နေပြီး အတိတ်အချိန် တလျှောက်လုံးတွင် ရေမျက်နှာပြင်ပေါ်သို့ ကြုံတောင့်ကြုံခဲသာ ပေါ်လာလေ့ရှိသောကြောင့် ပေါ်လာခိုက်နှင့် ကြုံကြိုက်သူများအဖို့ မင်္ဂလာရှိသည်ဟုပင် ယုံကြည်နေကြသည်။
သိပ္ပံပညာရှင်များကမူ ဤလိပ်ကြီးမှာ ယန်ဇီကမ္ဘာလိပ်ကြီးများဟု သိထားကြသည့် သက်ရှိထင်ရှားရှိနေသေးသည့် ၄ကောင်အနက်မှ တစ်ကောင်ဖြစ်သည်ဟု ယုံကြည်နေကြသည်။ နှစ်ကောင်မှာ တရုတ်နိုင်ငံတွင်ရှိနေပြီး ကျန်တစ်ကောင်မှာမူ ဟနွိုင်းမှာ အခြားရေကန်တစ်ခုတွင် နေထိုင်နေသည်ဟု ဆိုသည်။
နိုင်ငံပိုင် Tuoi Tre သတင်းစာ၏ ပြောကြားချက်အရ အင်္ဂါနေ့နှောင်းပိုင်းက ဟနွိုင်းအလယ်ပိုင်း Hoan Kiem ရေကန်တွင် လိပ်ကြီး သေဆုံးနေသည်ကို တွေ့ခဲ့ကြရသည်ဟု ဆိုသည်။
အလေးချိန် ၂၀၀ကီလိုဂရမ် (၄၄၀ပေါင်)ရှိသည့် အဆိုပါလိပ်ကြီးမှာ အသက် ၈၀နှင့် ၁၀၀ကြားတွင် ရှိနေပြီဖြစ်သည်ဟု ဆိုသည်။
လိပ်ကြီးသေဆုံးမှုကို ဗီယက်နမ်ဘာသာ ဘလော့များနှင့် လူမှုမီဒီယာများတွင် ကျယ်ကျယ်ပြန့်ပြန့် ဝမ်းနည်းပူဆွေးခဲ့ကြပြီး အတော်များများက အာဏာရကွန်မြူနစ်ပါတီ၏ ငါးနှစ်တစ်ကြိမ် ကွန်ဂရက်တွင် အပြောင်းအလဲများအတွက် မကောင်းသည့် အတိတ်နိမိတ်အဖြစ် သတိပေးနေကြသည်။
‘ဒါဟာ ဟနွိုင်းက လူတော်တော်များများအတွက် သတင်းဆိုးတစ်ခုပါ’ဟု Thanh Nien သတင်းစာက ဖော်ပြသည်။
ပါတီကွန်ဂရက်တွင် ဗီယက်နမ် အာဏာပိုင် အုပ်စိုးသူများက ပါတီခေါင်းဆောင်သစ်၊ သမ္မတနှင့် ဝန်ကြီးချုပ်တို့ကို ရွေးချယ်မည်ဖြစ်သည်။
ဤမြင့်မြတ်သော Hoan Kiem လိပ်ကြီးမှာ ၁၅ရာစုနှစ်က တရုတ်ကျူးကျော်သူများကို တိုက်ထုတ်ခဲ့သည့် သူပုန်ခေါင်းဆောင် လီလွိုင်၏ မှော်ဓါးကို ထိန်းသိမ်းစောက်ရှောက်သူအဖြစ် ပုံဖော်ထားသည့် ပုံပြင်ကို ဗီယက်နမ် ကျောင်းသားကလေးငယ်တိုင်း သင်ကြားကြရသည်။
တရားဝင်အားဖြင့် ဘာသာမဲ့နိုင်ငံဖြစ်သော်လည်း ဗီယက်နမ်ပြည်သူအများစုမှာ အယူအစွဲကြီးကြသည်။
‘ဟာတာတာကြီး ခံစားရတယ်။ ကျနော့်သားသမီး မြေးမြစ်တွေဟာ လိပ်ကြီးကို ဒဏ္ဍာရီအနေနဲ့ပဲ သိကြရတော့မယ်’’ဟု အွန်လိုင်းတွင် မှတ်ချက်ပေးသူ ဒေါင် ငုယင်က နာမည်ကျော် VNExpress ဆိုက်တွင် ရေးသားခဲ့သည်။
လိပ်ကြီးသေဆုံးကြောင်း သတင်းများမှာ ပထမဦးစွာ နိုင်ငံပိုင်မီဒီယာတွင် တက်လာခဲ့သော်လည်း နောက်ပိုင်းတွင် ကွန်မြူနစ်အာဏာပိုင်များက ဖိအားပေးသောကြောင့် ပြန်လည် ဖြုတ်ချခဲ့ပုံရသည်ဟု ဆိုသည်။
အစွန်းရောက်လုပ်ရပ်များတွင် ပါ၀င်ရန် စီစဉ်နေသော ဘင်္ဂလားဒေ့ရှ်နိုင်ငံသား ၂၇ ဦးကို စင်ကာပူဖမ်းဆီးခဲ့
By စီအင်အေ 
စင်ကာပူ၊ ဇန်နဝါရီ ၂၀ ။              ။ ဘင်္ဂလားဒေ့ရှ်အပါအဝင် အခြားနိုင်ငံများရှိ အစွန်းရောက်လုပ်ရပ်များတွင် ပါဝင်ရန် စီစဉ်နေပြီး စင်ကာပူတွင် အလုပ်လုပ်ကိုင်နေသော ဘင်္ဂလားဒေ့ရှ်နိုင်ငံသား အမျိုးသား ၂၇ ဦးကို စင်ကာပူပြည်တွင်းလုံခြုံရေးဋ္ဌာနက ဖမ်းဆီးလိုက်သည်။ စင်ကာပူတွင်မူ အကြမ်းဖက်မှုများပြုလုပ်ရန် စီစဉ်ထားခြင်းမရှိဟု အာဏာပိုင်များက ပြောသည်။
အဆိုပါ ၂၇ ဦးကို ၂၀၁၅ခုနှစ် နိုဝင်ဘာ ၁၆နှင့် ဒီဇင်ဘာ ၁ ကြားက ပြည်တွင်းလုံခြုံရေးအက်ဥပဒေအရ ဖမ်းဆီးခဲ့ခြင်းဖြစ်သည်ဟု ပြည်ထဲရေးဝန်ကြီးဋ္ဌာနက ဇန်နဝါရီ ၂၀တွင် ထုတ်ပြန်ခဲ့သည်။ တစ်ယောက်မှလွဲ၍ အားလုံးကို ဘင်္ဂလားဒေ့ရှ်သို့ ပြန်ပို့လိုက်ပြီဖြစ်ပြီး နောက်ဆုံးတစ်ယောက်မှာမူ စင်ကာပူမှ တရားမဝင်ထွက်ခွာရန် ကြိုးစားမှုဖြင့် ထောင်ဒဏ်ကျခံပြီးမှ ပြန်ပို့ရန် စီစဉ်ထားသည်။
ဖမ်းဆီးခံရသူများအနက် ၂၆ ဦးမှာ အယ်လ်ခိုင်ဒါနှင့် အိုင်အက်စ်တို့ကဲ့သို့ လက်နက်ကိုင်ဂျီဟတ်သဘောတရားရေးကို ထောက်ခံသည့် ဘာသာရေးလေ့လာသည့်အုပ်စုတစ်ခုမှ အဖွဲ့ဝင်များဖြစ်သည်ဟု ပြည်ထဲရေးဝန်ကြီးဋ္ဌာနက ဆိုသည်။
တရုတ်က အငြင်းပွားရေပိုင်နက်အတွင်းသို့ ရေနံတူးစင်ကို ကျူးကျော်ချဲ့ထွင်လာသည်ဟု ဗီယက်နမ်ပြော
By ပရပ်စ်တီဗီ 
ဟနွိုင်း၊ ဇန်နဝါရီ-၂၀ ။              ။ တရုတ်နိုင်ငံက ရေနံတူးစင်တစ်ခုကို တောင်တရုတ်ပင်လယ်အတွင်း အငြင်းပွားရေပိုင်နက်အတွင်းသို့ ရွှေ့ပြောင်းလာခဲ့သောကြောင့် ပေကျင်းအနေဖြင့် ရေနံ တူးဖော်မှုကို ရပ်တန်းကရပ်ပြီး ရေနံတူးစင်ကိုလည်း ဧရိယာအတွင်းမှ ဖယ်ရှားပေးရန် ဗီယက်နမ်က ပြောကြားခဲ့သည်။
ဗီယက်နမ်တွင် Hai Dunong 981ဟုခေါ်သည့် Haiyang Shiyou ရေနံတူးစင်၏ ရွှေ့ပြောင်းမှုအပေါ် စိုးရိမ်မိကြောင်း ဟနွိုင်းရှိ တရုတ်သံရုံးကို ပြောကြားခဲ့သည်ဟု အင်္ဂါနေ့က ကြေညာချက်တစ်ခုတွင် ဗီယက်နမ် နိုင်ငံခြားရေးဝန်ကြီးဌာန ပြောခွင့်ရပုဂ္ဂိုလ် လီ ဟိုင်ဘင်းက ပြောကြားခဲ့သည်။
‘တရုတ်နိုင်ငံအနေဖြင့် မည်သည့်ရေနံတူးဖော်မှုမျှ မပြုလုပ်ဘဲ၊ Hai Duong981 ရေနံတူးစင်ကိုလည်း ဧရိယာအတွင်းက ဖယ်ရှားပေးဖို့ ဗီယက်နမ်က တောင်းဆိုပါတယ်။ ဧရိယာအတွင်းက ဥပဒေကြောင်းအခွင့်အရေးနဲ့ အကျိုးစီးပွားတွေကို ဗီယက်နမ်က နိုင်ငံတကာဥပဒေနဲ့အညီ ထိန်းသိမ်းထားပါတယ်’ဟု လီဟိုင်ဘင်းက ပြောကြားခဲ့သည်။
ထိုင်းဘုရင်အား ရိုင်းပျသည့် ဖေ့ဘုတ်ရေးသားသူ ထောင်ခြောက်နှစ် ကျ
By စီအင်န်အေ 
ဘန်ကောက်၊ ဇန်နဝါရီ ၂၀ ။            ။ ထိုင်းနိုင်ငံတွင် ဘုရင်အား ရိုင်းရိုင်းစိုင်းစိုင်း စော်ကားသည် အရေးအသားရေးသားသည်ဟုဆိုကာ ဖေ့ဘုတ်သုံးစွဲသူတစ်ဦးကို ထောင်ဒဏ်ခြောက်နှစ် ချမှတ်လိုက်သဖြင့် အရပ်ဖက်တရားရုံးတစ်ခုအနေဖြင့် ယခုလို ပြစ်မှုမျိုးအတွက် ပြစ်ဒဏ်က ပြင်းထန်လွန်းနေသည်ဟု လူအခွင့်အရေးအဖွဲ့က ပြောဆိုသည်။
ထိုင်းနိုင်ငံသည် ဘုရင်၊ ဘုရင်မ၊ အရိုက်အရာဆက်ခံသူများနှင့် တော်ဝင်အသိုင်းအဝန်းအား အကြည်ညိုပျက်စေအောင် စော်ကားရိုင်းပျခြင်းများအား ဥပဒေဖြင့် ကြပ်မတ်စွာ အပြစ်ပေးသည်။ တော်ဝင်အသိုင်းအဝန်းအား အသေရေဖျက်မှုကို စစ်အစိုးရက တရားစွဲကာ ပြင်းထန်သည့် ပြစ်ဒဏ်များ ချမှတ်သည်။
စစ်တပ်က အာဏာသိမ်းပြိး ရှစ်လအကြာ ၂၀၁၄ ဒီဇင်ဘာတွင် အသက် ၄၆ နှစ်ရှိ ပီယာဆိုသူအား ဘုရင်အား စော်ကားသည့် ဖေ့ဘုတ်ရေးသားမှုဖြင့် ဖမ်းဆီးခဲ့ခြင်းဖြစ်သည်။
လက်ရှိတွင် သက်တော် ၈၈ နှစ်ရှိပြီဖြစ်သည့် ဘုရင်ဘူမိဘောအား စော်ကားရိုင်းပျသည့် ဖေ့ဘုတ်ရေးသားမှုများကြောင့် ဘုရင်အသိုင်းအဝန်းအား ကာကွယ်သည့် ဥပဒေအား ချိုးဖောက်မှုနှင့် ကွန်ပြူတာပြစ်မှုအက်ဥပဒေအား ဖောက်ဖျက်မှုတို့ဖြင့် အပြစ်ရှိသည်ဟုဆိုကာ ဒီဇင်ဘာ ၂၀ ရက်တွင် ပီယာအား ထောင်ဒဏ်ချမှတ်လိုက်ခြင်းဖြစ်သည်။
"""ရာဇဝတ်မှုတရားရုံးက ပီယာကို ထောင်ဒဏ်ခြောက်နှစ် ချမှတ်လိုက်တာက အရပ်ဖက်တရားရုံးမှာ အပြင်းထန်ဆုံးပြစ်ဒဏ်ဖြစ်ပါတယ်။""ဟု ထိုင်းလူအခွင့်အရေးအဖွဲ့ iLaw က ထုတ်ပြန်လိုက်သည်။"
မွမ်ဘိုင်းအကြမ်းဖက်မှုကြိုးကိုင်သူကို လွှတ်ပေးသည့် ပါကစ္စတန်အား ကုလက အရေးယူရေး အတွက် အိန္ဒိယကြိုးပမ်းမှုကို တရုတ်အစိုးရ ဟန့်တား
By စီအင်အေ 
နယူးဒေလီ၊ ဇွန် ၂၅ ။        ။ မွမ်ဘိုင်းတိုက်ခိုက်မှုများကို နောက်ကွယ်မှ ကြိုးကိုင်သူဟု စွပ်စွဲခံထားရသူတစ်ဦးကို ထောင်မှ လွှတ်ပေးသည့်အတွက် ပါကစ္စတန်ထံမှ ရှင်းလင်းချက်တစ်ခုရရှိရန် ကုလသမဂ္ဂတွင် အိန္ဒိယ၏ ကြိုးပမ်းမှုကို တရုတ်က ဟန့်တား လိုက်မှုကြောင့် တရုတ်နှင့်အိန္ဒိယဆက်ဆံရေးသည် ဆိုးရွားစွာ ထိခိုက်သွားခဲ့သည်။
မွမ်ဘိုင်းအကြမ်းဖက်တိုက်ခိုက်မှုကြိုးကိုင်သူ ဇာကီအာရ်ရေမန်လက်ခ်ဗီကို လွှတ်ပေးမှုအတွက် ပါကစ္စတန်ကို အရေးယူရေး စဉ်းစားရန် အိန္ဒိယ၏ တောင်းဆိုမှုကို ကုလသမဂ္ဂ၏ လုံခြုံရေးကောင်စီ အမြဲတမ်းအဖွဲ့ဝင် တရုတ်က ဗီတိုအာဏာဖြင့် ပယ်ချခဲ့ သည်။ အိန္ဒိယသည် ကုလက ယခုကဲ့သို့အရေးယူရလောက်အောင် လုံလောက်သည့် သတင်းအချက်အလက် မပေးဟု တရုတ် က အကြောင်းပြသည်။
၂၀၀၈ခုနှစ်၊ နိုဝင်ဘာလက အိန္ဒိယ၏ဘဏ္ဍာရေးမြို့တော် မွမ်ဘိုင်းတွင် ညိနှိုင်းတိုက်ခိုက်မှု ၁၂ ခုအတွက် ပါကစ္စတန်အခြေစိုက် လက်ခ်ဗီနှင့် ဟာဖစ်ဆာအီးဒ်တို့ကို အိန္ဒိယက အပြစ်တင်ခဲ့သည်။ တိုက်ခိုက်မှုများကြောင့် နိုင်ငံခြားသားများအပါအဝင် လူ ၁၆၄ ဦးသေဆုံးခဲ့သည်။ ဟာဖစ်ဆာအီးဒ်မှာ ဆုကြေးငွေထုတ်ခံထားရသော်လည်း လွတ်မြောက်နေပြီး လက်ခ်ဗီမှာ မပြည့်စုံသည့် တရားခွင်စစ်ဆေးမှုတစ်ခုအပြီး ဧပြီလကအထိ ထောင်ကျနေခဲ့သည်။
ပါကစ္စတန်တရားရုံး၏ ဆုံးဖြတ်ချက်သည် စွပ်စွဲခံမျက်မြင်ထင်ရှား အရာများ၊ လူများကို ကိုင်တွယ်ဖြေရှင်းသော ကုလ၏ ဆုံးဖြတ် ချက်အမှတ် ၁၂၆၇ ကို ချိုးဖောက်သည်ဟု အိန္ဒိယက စောဒကတက်ခဲ့သည်။ ယင်းဆုံးဖြတ်ချက်က စွပ်စွဲခံရသည်ဟု သတ်မှတ် ထားသောလူပုဂ္ဂိုလ်များသည် ခရီးသွားခွင့် ပိတ်ပင်ခံရခြင်း၊ လက်နက်ပိတ်ဆို့ခြင်းအပြင် ၎င်းတို့၏ ပိုင်ဆိုင်မှုများပင် ထိန်းချုပ်ခံ ရမှုနှင့် ရင်ဆိုင်ရနိုင်သည်။ လက်ခ်ဗီသည် လက်ရှ်ကာအီတေယီဘာအဖွဲ့၏ ထိပ်တန်းခေါင်းဆောင်ဖြစ်သည်။ ၎င်းအဖွဲ့သည် အယ်လ်ခိုင်ဒါနှင့် ဆက်စပ်နေသော အကြမ်းဖက်အဖွဲ့အစည်းတစ်ခုဖြစ်သည်ဟု ကုလက သတ်မှတ်ထားသည်။
လူမှုမီဒီယာတွင် မလျော်မကန်အသုံးပြုသူများကို နှိမ်နှင်းရန် မလေးရှား အထူးကော်မတီဖွဲ့
By စီအင်န်အေ 
ကွာလာလမ်ပူ၊ ဇန်နဝါရီ ၂၁ ။         ။ မလေးရှားနိုင်ငံတွင် လူမှုမီဒီယာများတွင် အလွဲသုံးစားလုပ်မှုများအား ကိုင်တွယ်ဖြေရှင်းရန် အထူးကော်မတီဖွဲ့ထားကာ ကျုးလွန်သူများကို ပြင်းပြင်းထန်ထန် အရေးယူသွားတော့မည်ဖြစ်သည်။
ဆက်သွယ်ရေးနှင့် မာတီမီဒီယာ ဝန်ကြီးဌာန ဝန်ကြီး ဒေါက်တာ မိုဆာလက် သဘာပတိအဖြစ်ဆောင်ရွက်ကာ အဆိုပါ အထူးကော်မတီ၏ ပထမဆုံးအစည်းအဝေးကို ဇန်နဝါရီ ၁၉ ရက်က ကျင်းပခဲ့သည်။
ဆိုင်ဘာဂျာယာတွင် ကျင်းပသည့် မလေးရှား လူမှုမီဒီယာသီတင်းပတ် ၂၀၁၆ အစည်းအဝေးတွင် ဝန်ကြီး မိုဆာလက်က အွန်လိုင်းအလွဲသုံးစားပြုမှုများကို ရဲဌာနက ဦးဆောင်ကာ စုံစမ်းထောက်လှမ်းမှုများ လုပ်ဆောင်သွားမည်ဖြစ်ကြောင်း ပြောကြားသည်။
"""လူမှုမီဒီယာအပေါ်မှာ အစိုးရအဖွဲ့အစည်းတွေပေါ် အမုန်းပွားအောင်လှုံ့ဆော်မှု၊ အစိုးရ အခြေအနေပျက်ယွင်းစေအောင် သွေးထိုးမှု၊ အသရေဖျက်မှုနဲ့ အလွဲသုံးစားမှုများ လုပ်ဆောင်နေသူတွေကို ပြင်းပြင်း ထန်ထန် အရေးယူသွားမှာဖြစ်ပါတယ်။""ဟု ဝန်ကြီး မိုဆာလက်က ပြောခဲ့သည်။"
မလေးရှားနိုင်ငံက မီဒီယာစည်းကြပ်ရေးအဖွဲ့ဖြစ်သည့် မလေးရှား ဆက်သွယ်ရေးနှင့် မာတီမီဒီယာကော်မရှင်က စုံစမ်းစစ်ဆေးမှုများတွင် အကူအညီများ ပေးသွားမည်ဖြစ်ပြီး ရှေ့နေချုပ်ရုံးကလည်း ယင်းလုပ်ငန်းများအတွက် လက်ထောက်အစိုးရရှေ့နေတစ်ဦးကို သီးသန့်ခန့်အပ်ထားခဲ့သည်။
မလေးရှားအစိုးရနှင့် ရဲဌာနတို့က ယခင်ကတည်းက လူမှုမီဒီယာတွင် အနှောင့်အယှက်ပေးသော၊ အကြည်ညိုမဲ့စေသော ကွန်မန့်များရေးသားခြင်းအတွက် တာဝန်မဲ့သည့် လူမှုမီဒီယာသုံးစွဲသူများအဖြစ် အရေးယူခြင်းများ ရှိထားသည်။
တရုတ်တွင် ကလေးမှောင်ခိုဂိုဏ်းကို ဖြိုခွင်းရာ မွေးကင်းစကလေး ၁၅ ဦးကို ကယ်ဆယ်နိုင်
By စီအင်န်အေ 
ပေကျင်း၊ ဇန်နဝါရီ ၂၁ ။            ။ တရုတ်နိုင်ငံက ရဲတပ်ဖွဲ့က နိုင်ငံအနောက်တောင်ပိုင်းအစွန်အဖျားရှိ ကလေးများကို မိုင် ၁၂၄၅ မိုင် အကွာအဝေး ကမ်းခြေမြို့က ဝယ်လက်များထံ အမေရိကန် ဒေါ်လာ ၃၀၀၀ ဖြင့် ရောင်းချနေသည့် ကလေးမှောင်ခိုဂိုဏ်းတစ်ဂိုဏ်းကို ဖြိုခွင်းခဲ့ကြောင်း နိုင်ငံပိုင် ဆင်ဟွာသတင်းတွင် ဖော်ပြသည်။
ကလေးမှောင်ခိုသံသယရှိသူ ၇၈ ဦးအား ဖမ်းဆီးလိုက်နိုင်ပြီး မွေးကင်းစကလေး ၁၅ ဦးအား ကယ်တင်လိုက်နိုင်ကြောင်း ဇန်နဝါရီ ၂၀ ရက်နှောင်းပိုင်းက သတင်းတွင် ဖော်ပြသည်။
စီချွမ်ပြည်နယ် တောတောင်ထူထပ်ရာ လန်ရှန်းမြို့နှင့် ကမ်းခြေအနီး ရှန်ဒေါင်းပြည်နယ်ရှိ လင်ယီမြို့တို့ကို ကြိမ်ဖန်များစွာ သွားလာနေသော သံသယဖြစ်ဖွယ် စုံတွဲအား စက်တင်ဘာလက ရဲများက ထောက်လှမ်းစောင့်ကြည်နေခြင်းဖြစ်ကြောင်း ဆင်ဟွာသတင်းတွင် ဖော်ပြသည်။
"""ဇနီးလုပ်တဲ့သူက လန်ရှန်းမြို့အတွင်းမှာ မွေးကင်းစကလေးတွေကို ဝယ်တာဖြစ်ပြီး လင်ယီမြို့ကို သယ်လာတယ်။ ခင်ပွန်းလုပ်တဲ့သူကတော့ လင်ယီမြို့မှာ ဝယ်လက်လိုက်ရှာတာဖြစ်တယ်။""ဟု စုံစမ်းတွေ့ရှိချက်အပေါ် ကိုးကားလျက် ဆင်ဟွာက ရေးသားသည်။"
ယောက်ကျားလေးများကို ယွမ် ၅၀၀၀၀ မှ ၆၀၀၀၀ ကြား( ဒေါ်လာ ၇၆၀၀ မှ ၉၁၂၀ကြား) ဖြင့် ရောင်းပြီး မိန်းကလေးများကို ယွမ်  ၂၀၀၀၀ မှ ၃၀၀၀၀ ကြားဖြင့် ရောင်းချခြင်းဖြစ်ကြောင်း ရဲတပ်ဖွဲ့ ပြောကြားချက်ကို ဆင်ဟွာက ဖော်ပြသည်။
ယခု ကယ်ဆယ်လိုက်နိုင်သည့် မွေးကင်းစကလေးများကို ဒေသတွင်းလူမှုကူညီရေးဌာနသို့ ပို့ဆောင်ထားသည်။ မွေးဖွားမိဘများကို ရှာဖွေရာတွင် အကူအညီဖြစ်စေရန် ဆရာဝန်များက ကလေးငယ်လေးများ၏ သွေးနမူနာကို ထုတ်ယူထားကြောင်းလည်း ဆင်ဟွာက ပြောပြသည်။
တောင်တရုတ်ပင်လယ်တွင် စစ်ပုံသွင်းခြင်းမှာ ခြိမ်းခြောက်မှုအပေါ်မူတည်နေဟု တရုတ်ပြော
By ရိုက်တာ 
ပေကျင်း၊ ဇန်နဝါရီ ၂၁ ။            ။ တရုတ်အနေဖြင့် စစ်ပုံသွင်းခြင်းကို ကြိုးစားလုပ်ဆောင်မှုမရှိသော်လည်း တောင်တရုတ်ပင်လယ်ရှိကျွန်းများပေါ် တရုတ်က တည်ဆောက်နေသော စစ်ဘက်အဆောက်အအုံပမာဏမှာ ရင်ဆိုင်နေရသည့် ခြိမ်းခြောက်မှုပမာဏအပေါ် မူတည်နေသည်ဟု တရုတ်ရေတပ်အကြီးအကဲက အမေရိကန်ရေတပ်အကြီးအကဲသို့ ဇန်နဝါရီ ၂၀က ပြောကြားခဲ့သည်။
နှစ်စဉ် အမေရိကန် ဒေါ်လာ ၅ ထရီလီယံကျော်တန်ဘိုးရှိ ကုန်များဖြတ်သန်းနေသော တောင်တရုတ်ပင်လယ်တွင် ကြီးမားသည့် ရေနံနှင့် သဘာဝဓါတ်ငွေ့သိုက်များ ရှိနေမည်ဟု ယုံကြည်ရသည်။ တောင်တရုတ်ပင်လယ်တစ်ခုလုံးနီးပါးကို ပိုင်ဆိုင်သည်ဟု တရုတ်က ပြောကြားထားသည်။
တောင်တရုတ်ပင်လယ်တွင် ပိုင်ဆိုင်မှု အငြင်းပွားနေသောနိုင်ငံများတွင် ဘရူနိုင်း၊ မလေးရှား၊ ဖိလစ်ပိုင်၊ ထိုင်ဝမ်နှင့် ဗီယက်နမ်တို့လည်း ပါဝင်သည်။ တောင်တရုတ်ပင်လယ်တွင် တရုတ်က ပိုင်ဆိုင်မှုမြေယာဖော်ထုတ်နေပြီး ကျွန်းတုများလည်း တည်ဆောက်လျက်ရှိသည်။ အများအားဖြင့် အရပ်ဘက်သုံးအတွက်ဖြစ်သည်ဟု တရုတ်က ပြောကြားနေသော်လည်း ကာကွယ်ရေးရည်ရွယ်ချက် များလည်း ပါသည်။
ယခုလတွင် အငြင်းပွားစပရက်တလီကျွန်းစုရှိ Fiery Cross Reef ကျွန်းတန်းပေါ်တွင် တရုတ်က လေယာဉ်ဆင်းသက်မှု သုံးကြိမ်ပြုလုပ်ခဲ့ရာ ဗီယက်နမ်နှင့် ဖိလစ်ပိုင်တို့ကို ဒေါသထွက်စေခဲ့ပြီး အမေရိကန်ကလည်း ဝေဖန်ခဲ့သည်။ ဒေသတွင်းတင်းမာမှုကို ပိုမိုဆိုးဝါးစေနိုင်သည့်အတွက် နက်နက်ရှိုင်းရှိုင်းစိုးရိမ်ကြောင်း အမေရိကန်က ပြောခဲ့သည်။
လေယာဉ်ဆင်းသက်မှုပြုလုပ်ခြင်းများမှာ အရပ်ဘက်လေကြောင်းလိုင်းစံနှုန်းများနှင့် ညီမညီသိရှိရန် ပြုလုပ်ခြင်းဖြစ်သည်ဟု အမေရိကန်ရေတပ်စစ်ဆင်ရေးအကြီးအကဲ ရေတပ်ဗိုလ်ချုပ် ဂျွန်ရစ်ချတ်ဆင်နှင့် ပြုလုပ်သော ဖုန်းကွန်ဖရင့်တွင် တရုတ်ရေတပ် တပ်မှူး ဝူရှန်းလီက ပြောခဲ့ကြောင်း ကာကွယ်ရေးဝန်ကြီးဋ္ဌာနက ပြောသည်။
ယခုကဲ့သို့လေယာဉ်ဆင်းသက်မှုက နိုင်ငံတကာနှင့်ဆိုင်သော တာဝန်များကျေပွန်ရေးနှင့် ကျန်ကမ္ဘာ့နိုင်ငံများအပေါ် ဝန်ဆောင်မှုပေးရာတွင် တရုတ်အတွက် ပိုမိုကောင်းမွန်သော ထောက်ကူမှုဖြစ် လိမ့်မည်ဟု ဝူက ဆိုသည်။
"သို့သော်လည်း လေဆိပ်သစ်ကို နိုင်ငံခြားလေကြောင်းလိုင်းများအား အသုံးပြုခွင့်ပေးနိုင်သည် ဆိုသည့်စကားကိုမူ မပြောကြားခဲ့ပေ။ ""နန်းရှားကျွန်းတွေ(စပရက်တလီကျွန်းစု)မှာရှိတဲ့ ကျွန်းတွေနဲ့ ကျောက်တန်းတွေပေါ် လိုအပ်တဲ့ ဆောက်လုပ်ရေးကာကွယ်မှုခြေလှမ်းက စစ်ပုံသွင်းခြင်းတော့ မဟုတ်ပါဘူး။ ဒါပေမဲ့ ဒါကို နိုင်ငံအချို့နဲ့ မီဒီယာတွေက မလိုတမာစိတ်နဲ့ ပုံကြီးချဲ့နေကြတာပါ""ဟု ဝူကပြောသည်။"
အာရှတွင် အကြီးမားဆုံးဖြစ်သည့် Cobra Gold စစ်ရေးလေ့ကျင့်မှုကို ဖေဖော်ဝါရီ ၉တွင် စတင်ရန် အတည်ပြု
By ဘန်ကောက်ပို့စ် 
ဘန်ကောက်၊ ဇန်နဝါရီ ၂၁ ။             ။ အာရှတွင် အကြီးမားဆုံး စစ်ရေးလေ့ကျင့်မှုဖြစ်သော Cobra Gold စစ်ရေးလေ့ကျင့်မှုကို ဖေဖော်ဝါရီ ၉ တွင် စတင်ကာ ၁၁ ရက်ကြာမြင့်မည်ဖြစ်ကြောင်း အမေရိကန်သံရုံးက ဇန်နဝါရီ ၂၁ တွင် ကြေညာခဲ့သည်။
စစ်ရေးလေ့ကျင့်မှုတွင် ပါဝင်နိုင်သည့် တပ်ဖွဲ့ဝင်အရေအတွက်မှာ သံရုံး၏သတင်းထုတ်ပြန်ချက်တွင် မပါဝင်ခဲ့သော်လည်း လေ့ကျင့်မှုတွင် နိုင်ငံပေါင်း နှစ်ဒါဇင်ပါဝင်မည်ဟု ဖော်ပြထားသည်။ ခါတိုင်းကဲ့သို့ပင် အမေရိကန်နှင့် ထိုင်းမှတပ်ဖွဲ့ဝင်များ အများဆုံးပါဝင်မည်ဖြစ်သည်။
အမေရိကန်က ၎င်း၏တပ်ဖွဲ့ဝင်အရေအတွက် နောက်တစ်ကြိမ်လျှော့ချလိမ့်မည်ဟု မျှော်လင့်ရသည်။ ၂၀၁၄ခုနှစ် မေလက စစ်တပ်က အာဏာသိမ်းပြီးနောက် ထိုင်းနိုင်ငံသို့ အမေရိကန်၏ အကူအညီမှာ ရပ်ဆိုင်းထားသည်။ ထိုနှစ် လအနည်းငယ်ကြာသည်အထိ Cobra Gold စစ်ရေးလေ့ကျင့်မှုကို ဖျက်သိမ်းနိုင်သည်ဆိုသည့် ခန့်မှန်းချက်များ ထွက်ပေါ်ခဲ့သည်။ ယင်းစစ်ရေးလေ့ကျင့်မှုမှာ ဗီယက်နမ်တပ်များ ကမ္ဘောဒီးယားကို သိမ်းပိုက်ချိန် စစ်အေးကာလကတည်းက ရှိနေခဲ့သည်။
ယခုနှစ် စစ်ရေးလေ့ကျင့်မှုက ဒေသဆိုင်ရာပူးပေါင်းဆောင်ရွက်မှုကို ခိုင်မာစေပြီး ပင်လယ်ဓါးပြတိုက်ဖျက်ရေး လူသားချင်းစာနာမှုဆိုင်ရာအကူအညီများ ပေးပို့ခြင်းနှင့် ကပ်ဘေးကယ်ဆယ်ရေးတို့ကဲ့သို့ ရှုပ်ထွေးများပြားသည့် စစ်ဆင်ရေးဆင်နွှဲရာတွင် ပူးပေါင်းဆောင်ရွက်မှု၌ လေ့ကျင့်သည့်နိုင်ငံများ၏ စွမ်းဆောင်ရည် မြင့်မားလာမည်ဟု သံရုံး၏ သတင်းထုတ်ပြန်ချက်တွင် ဖော်ပြထားသည်။
တရုတ်သို့ ပြည်ပမှ လာရောက်သည့် ခရီးသည်အရေအတွက် ပြန်လည် မြင့်တက်လာ
By China Daily  
ပေကျင်း၊ ဇွန်-၂၅ ။      ။ တရုတ်နိုင်ငံတွင်းသို့ ပြည်ပမှ လာရောက်သည့် ခရီးသည်အရေအတွက်သည် ပြန်လည် မြင့်တက် လာခြင်းသည် အစိုးရ၏ ခရီးသွားလုပ်ငန်းကို မြှင့်တင်ရန် အစီအစဉ်များနှင့် အခွန်ထောက် ပံ့ကြေးပြန်ပေးသည့်  အစီအစဉ် သစ်များကြောင့် ပြန်လည်အားကောင်း ခိုင်မာလာခဲ့သည်ဟု ကျွမ်းကျင်သူများက ပြောကြားခဲ့သည်။
ခရီးသွားလုပ်ငန်းအဖွဲ့ကြီးတစ်ခုဖြစ်သည့် ပေကျင်းအခြေစိုက် China Tourism Academy ၏ ပြောကြားချက်အရ ပြည်ပမှ တရုတ်ပြည်မကြီးသို့ လာရောက်လည်ပတ်သော ခရီးသည် အရေ အတွက်သည် ဇန်နဝါရီမှ မေလအထိ ၅လတာ ကာလအတွင်း ၅၄ ဒသမ ၅၈သန်းအထိ ရောက်ရှိလာခဲ့သောကြောင့် ၂၀၁၄ခုနှစ်က အလားတူကာလထက် ၄ ဒသမ ၈ရာခိုင်နှုန်း မြင့်တက် လာခဲ့သည်ဟု ဆိုသည်။
၂၀၁၂ခုနှစ်နောက်ပိုင်း ပထမဆုံး နာလန်ထမှုအဖြစ် ပထမသုံးလပတ်အတွင်း ပြည်ပမှလာရောက်သော ဧည့်သည်အရေအတွက် မှာ ၄ ရာခိုင်နှုန်း တိုးမြှင့်လာခဲ့သည်ဟု တရုတ်၏ နိုင်ငံခြား ခရီးသွားလုပ်ငန်း မြှင့်တင်ရေးဝဘ်ဆိုက်တစ်ခုဖြစ်သော Beautiful China (travelchina.gov.cn)တွင် လွှင့်တင်လာသည့် သတင်းတစ်ရပ်အရ သိရှိရသည်။
ယခုနှစ်၏ ပထမ၅လတွင် ပြည်ပမှ တရုတ်ပြည်မကြီးကို လာရောက်သော ကမ္ဘလှည့်အရေအတွက်၏ ၆၄ရာခိုင်နှုန်းမှာ အာရှသားများဖြစ်သည်ဟုဆိုသည်။ ပထမသုံးလပတ်မှာတင်ပဲ ပြည်ပမှပြည်တွင်းခရီးသွားလုပ်ငန်းမှ ရရှိသော ဝင်ငွေမှာ ကန်ဒေါ်လာ ၁၂ ဒသမ ၈ဘီလျံအထိ ရှိခဲ့ပြီး၊ ယမန်နှစ် အလားတူကာလနှင့် နှိုင်းယှဉ်လျှင် အနည်းငယ် မြင့်တက်လာခဲ့ သည်ဟုဆို သည်။
"ဆော်ဒီ၏ တိုက်ခိုက်မှုကြောင့် ယီမင်တွင် လူ ၈,၀၀၀ ကျော်သေဆုံးပြီးဖြစ်"
By ပရက်စ်တီဗွီ 
"ဆာနာ၊ ဇန်နဝါရီ ၂၁ ။.          ။ လွန်ခဲ့သည့်နှစ် မတ်လက ဆော်ဒီအာရေးဘီးယားက ယီမင်ကို စစ်ပြုချိန်က စ၍ယခုအထိ ဆော်ဒီ၏တိုက်ခိုက်မှုကြောင့် ယီမင်တွင် လူ ၈,၀၀၀ကျော်သေဆုံးပြီးဖြစ်ကြောင်း အရပ်ဘက်အဖွဲ့အစည်းတစ်ခုက ပြောသည်။"
"ဆက်လက်ပြုလုပ်နေဆဲဖြစ်သော ဆော်ဒီ၏တိုက်ခိုက်မှုများကြောင့် ကလေး ၂,၂၃၆ဦးအပါအဝင် စုစုပေါင်းလူ ၈,၂၇၈ဦးသေဆုံးခဲ့ပြီး ၁၆,၀၁၅ဦး ဒဏ်ရာရရှိခဲ့သည်ဟု ဇန်နဝါရီ ၂၀က Yemeni Civilian Association အဖွဲ့၏ အစီရင်ခံစာတစ်ခုတွင် ဖော်ပြထားသည်။"
"ဆော်ဒီ၏ တိုက်ခိုက်မှုများကြောင့် အိမ် ၃၄၅,၇၂၂လုံး၊ တက္ကသိုလ် ၃၉ခု၊ ဆေးရုံ၂၆၂လုံး၊ မီဒီယာရုံး ၁၆ခု၊ ဗလီ ၆၁၅လုံး၊ စာသင်ကျောင်းနှင့် ပညာရေးစင်တာ ၈၁၀ တို့ပျက်စီးခဲ့သည့်အပြင် ကျောင်းပေါင်း ၄,၀၀၀ခန့်လည်း ပိတ်ပစ်ခဲ့ရသည်။"
"ထို့အပြင် ဆော်ဒီ၏တိုက်ခိုက်မှုကြောင့်ပင် အစိုးရအဆောက်အဦ ၁,၁၁၃လုံး၊ စက်ရုံ ၁၉၁ရုံ၊ အမွေအနှစ်နေရာ ၅၉ခု၊အားကစားကွင်း ၄၁ကွင်း၊ကြက်မွေးမြူရေးခြံ ၁၂၄ခြံ၊ အစားအစာစတိုး၅၄၇ခုနှင့် ဆီလှောင်ကန် ၄၂၁လုံးတို့လည်း ပျက်စီးခဲ့သည်။"
ထို့အပြင် တံတားနှင့်လမ်း ၅၃၀၊ရေသိုလှောင်စည် ၁၆၃လုံး၊ ဓါတ်အားပေးစက်ရုံ ၁၄၀၊ ဆက်သွယ်ရေးဆိုက် ၁၆၇ခု၊ လေဆိပ် ၁၄ခုနှင့် ပင်လယ်ဆိပ်ကမ်း ၁၀ခုတို့လည်း ဆော်ဒီတို့၏ တိုက်ခိုက်မှုကြောင့် ပျက်စီးခဲ့သည်။
ဆေးရုံများကို ဆော်ဒီက တိုက်ခိုက်မှုကြောင့် ယီမင်လူနာများ၏ ကြောက်မက်ဖွယ်အခြေအနေနှင့် ပတ်သက်၍ နိုင်ငံတကာကြက်ခြေနီကော်မတီ(ICRC)၏ သတိပေးချက် ပေါ်ထွက်လာပြီးနောက် ယခုအစီအရင်ခံစာ ထွက်ပေါ်လာခြင်းဖြစ်သည်။
ရေနံတူးဖော်နေခြင်းများအပေါ် တရုတ်အား ဗီယက်နမ်သတိပေး
By ဘန်ကောက်ပို့စ် 
ဟနွိုင်း၊ ဇန်နဝါရီ ၂၁ ။        ။ အငြင်းပွားရေပြင်အတွင်း တရုတ်၏ အကြီးအကျယ် ရေနံတူးဖော်နေမှုများ လုပ်ဆောင်လာပြီးနောက် ဗီယက်နမ်နိုင်ငံက တူးဖော်ခြင်းမပြုရန် သတိပေးလိုက်သည်။
ကွန်မြူနစ်ခေါင်းဆောင်များ၏ ငါးနှစ်တစ်ကြိမ်ညီလာခံပြီးနောက် ဟိနွိုင်းတွင် အရေးကြီးသည့် နိုင်ငံရေးအပြောင်းအလဲ မတိုင်မီ ယခုကိစ္စ ဖြစ်ပွားလာခြင်းဖြစ်သည်။
တရုတ်က ရေနံတူးဖော်မှုကို တရုတ်ဟိုင်နန်ကျွန်းနှင့် ဗီယက်နမ်ဗဟိုကမ်းခြေကြားရှိ ရေနံအလွှာအထပ်တွင် တူးဖော်ရေးလုပ်ငန်းများ လုပ်ဆောင်လာခြင်းဖြစ်ကြောင်း ဗီယက်နမ်နိုင်ငံခြားရေးဝန်ကြီးဌာန ပြောရေးဆိုခွင့်ရှိသူ လီဟိုင်ဘင်က ပြောသည်။
၂၀၁၄ ခုနှစ်အတွင်းက ဗီယက်နမ် ပိုင်နက်ဟု ပြောဆိုထားသည့် ရေပိုင်နက်တွင် တရုတ်ရေနံတူးဖော်မှုများကြောင့် အသေအပျောက်များသည့် တရုတ်ဆန့်ကျင်ရေး အဓိကရုဏ်းများ   ဖြစ်ပွားကာ ရေနံတူးဖော်ခြင်းလုပ်ငန်းများနှင့် ပတ်သက်ပြီး ဗီယက်နမ်က အထူးစောင့်ကြည့်လျက်ရှိနေခြင်းဖြစ်သည်။
"""ဗီယက်နမ်နိုင်ငံက တရုတ်နိုင်ငံအနေနဲ့ ရေနံတူးဖော်ခြင်းများကို ရှေ့ဆက်မလုပ်တော့ရန်နှင့် ယင်းနယ်မြေအတွင်းက ထွက်သွားရန် တိုက်တွန်းထားကြောင်း"" လီဟိုင်က ပြောသည်။"
အင်ဒိုနီးရှားတွင် ပထမဆုံး အမြန်ရထားလမ်း စတင်တည်ဆောက်
By စီအင်န်အေ 
ဂျကာတာ၊ ဇန်နဝါရီ ၂၁ ။          ။ အင်ဒိုနီးရှားနိုင်ငံ၏ ပထမဆုံး အမြန်ရထားလမ်း ဆောက်လုပ်ရေးကို ဇန်နဝါရီ ၂၁ ရက်တွင် စတင်ကာ တည်ဆောက်ပြီဖြစ်သည်။
အရှည် ၁၄၂ ကီလိုမီတာရှိမည့် အမြန်ရထားလမ်းကို မြို့တော်ဂျကာတာနှင့် အနောက်ဂျဗားရှိ ဘန်ဒေါင်းကြား ဖောက်လုပ်ခြင်းဖြစ်သည်။ အမေရိကန်ဒေါ်လာ ငါး ဘီလီယံကုန်ကျခံကာ အင်ဒိုနီးရှားနိုင်ငံပိုင်ကုမ္ပဏီခြောက်ခုနှင့် China Railway တို့ အကျိုးတူပူးပေါင်းကာ တည်ဆောက်ခြင်းဖြစ်သည်။
အနောက်ဘန်ဒေါင်းရှိ စီကာလွန်ဝီတန်တွင် ရထားလမ်းစီမံကိန်း၏ မြေပန္ဒက်ချ အခမ်းအနားသို့ အင်ဒိုနီးရှားသမ္မတ ဂျိုကိုဝီကိုယ်တိုင် တက်ရောက်ခဲ့သည်။
"""အလာဟ်ဘုရားသခင် ကောင်းချီးပေးပါစေ။ ယနေ့က ဂျကာတာ-ဘန်ဒေါင်း အမြန်ရထားလမ်းကို တည်ဆောက်ရေး စတင်တဲ့ နေ့ပါပဲ။ ဒီရထားတည်ဆောက်ရေးဟာ အင်ဒိုနီးရှားအစိုးရနဲ့ တရုတ်နိုင်ငံတို့ရဲ့ ကြီးကျယ်တဲ့ ပူးပေါင်းမှုတစ်ရပ်လည်းဖြစ်ပါတယ်။""ဟု သမ္မတ ဂျိုကိုဝီက ပြောခဲ့သည်။"
"""ဖွံ့ဖြိုးမှုများကို အကျိုးရှိရှိနဲ့ အမြန်ဖော်ဆောင်နိုင်တဲ့ နိုင်ငံတစ်နိုင်ငံက ကမ္ဘာ့နိုင်ငံများကြားမှာ ယှဉ်ပြိုင်အောင်မြင်မှုများ ရရှိလာမှာပဲဖြစ်ပါတယ်။""ဟု သမ္မတက ဖြည့်စွက်ပြောသည်။"
၂၀၁၈ တွင် ပြီးစီးပြီး ၂၀၁၉ တွင် စတင်ပြေးဆွဲနိုင်မည့် ယင်းအမြန်ရထားလမ်းစနစ်သည် တစ်နာရီလျှင် ကီလိုမီတာ ၃၅၀ ခုတ်မောင်းနိုင်မည်ဖြစ်သည်။
ဇီကာရောဂါပိုးကြောင့် အာရှတွင် စိုးရိမ်မှု မြင့်တက်
By ဘန်ကောက်ပို့စ် 
တိုင်ပေ၊ ဇန်နဝါရီ ၂၂ ။            ။ ထိုင်းအမျိုးသားတစ်ဦး ထိုင်ဝမ်တွင် ဆေးရုံတက်ရရာ ခြင်ကပေါက်ဖွားသည့် ရောဂါတစ်မျိုးဖြစ်သည့် ဇီကာရောဂါဖြစ်ပွားခြင်းဖြစ်ကြောင်း တွေ့ရှိပြီးနောက် ထိုင်းနှင့် မော်လဒိုက်နိုင်ငံ အပါအဝင် အာရှငါးနိုင်ငံသို့ ခရီးသွားလာခြင်းနှင့် ပတ်သက်ပြီး ထိုင်ဝမ်က သတိပေးချက်များ ထုတ်လာသည်။
ထိုင်းအမျိုးသားတွင် ရောဂါပိုးတွေ့ရှိခြင်းကြောင့် ထိုင်းနိုင်ငံတွင် ဇီကာ ရောဂါဖြစ်ပွားပျံ့နှံ့နေနိုင်သည်ဟု စိုးရိမ်မှုများ မြင့်တက်စေသည်။ နိုင်ငံအနှံ့တွင် ရောဂါပိုးထောက်လှမ်းရေးနှင့် ကာကွယ်တားဆီးရေး လုပ်ငန်းများကို ရောဂါထိန်းချုပ်ရေးဌာနက ပြင်ဆင်လျက်ရှိနေသည်။
အဆိုပါ ဇီကာရောဂါပိုးသည် မွေးကင်းစကလေးများသို့ ကူးစက်ပါက ဦးနှောက်ပျက်စီးစေသည့် ရောဂါပိုးတစ်မျိုးဖြစ်နိုင်သည်။ ထိုင်ဝမ်တွင် ပထမဆုံး ဇီကာရောဂါဖြစ်ပွားသူကို တွေ့ရှိခြင်းအား ရောဂါ ထိန်းချုပ်ရေးစင်တာက ဇန်နဝါရီ ၁၉ ရက်က ကြေညာခဲ့ခြင်းဖြစ်သည်။
ထိုင်ဝမ်တွင် အလုပ်အတွက် လာရောက်သည့် ထိုင်းမြောက်ပိုင်းမှ အမျိုးသားတစ်ဦးသည် တောင်ယန်းနိုင်ငံတကာလေဆိပ်သို့ ရောက်ရှိစဉ် ဖျားနာခြင်းရှိကြောင်း တွေ့ရှိ၍ ဆေးရုံ တင်ခြင်းဖြစ်သည်။ ရောဂါထိန်းချုပ်ရေးစင်တာ၏ ဓာတ်ခွဲစမ်းသပ်မှုအရ ၎င်းတွင် ဇီကာပိုးကူးစက်ခံထားရကြောင်းကို တွေ့ရှိခြင်းဖြစ်သည်။
“ဒါက ၂၀၀၃ ခုနှစ်က စပြီး ရောဂါထိန်းချုပ်ရေးစင်တာက စမ်းသပ်နမူနာပေါင်း ၅၀၀၀၀ ကျော်ပြုလုပ်ခဲ့တာမှာ ပထမဆုံးတွေ့ရှိရတဲ့ ဇီကာပိုးကူးစက်ခံထားရခြင်းပဲဖြစ်ပါတယ်။”ဟု ယင်းစင်တာက ပြောသည်။
ထိုင်းက ခွဲထွက်ရေးသမားများကို အိုင်အက်စ်တို့ လာရောက်သိမ်းသွင်းသည့် သတင်းထွက်ပေါ်
By ဘန်ကောက်ပို့စ် 
ဘန်ကောက်၊ ဇန်နဝါရီ ၂၂ ။           ။ ပြီးခဲ့သည့်နှစ်နှောင်ပိုင်းခန့်က နာရာသီဝတ်ရှိ ဘာသာရေးခေါင်းဆောင်များနှင့် အိုင်အက်စ်က ဖြစ်ဖွယ်ရှိသူ လူသုံးဦးနှင့် တွေ့ဆုံခဲ့သည့် သတင်းများအပေါ် အာဏာပိုင်များအနေဖြင့် စုံစမ်းမှုများ ဆောင်ရွက်နေကြောင်း ထိုင်းဝန်ကြီးချုပ် ချန်အိုချာက ပြောသည်။
လုံခြုံရေးဆိုင်ရာ ထောက်လှမ်းရေးသတင်းရင်းမြစ်များအရ ထိုသံသယရှိသူ သုံးဦးမှာ အင်ဒိုနီးရှား၊ မလေးရှားနှင့် စင်ကာပူနိုင်ငံသားများဖြစ်ကြကြောင်း သိရသည်။ နာရာသီဝတ်ရှိ ဆန်ဂိုင်းကိုလော့ခရိုင်က ဗလီတစ်ခုတွင် ဘာသာရေးခေါင်းဆောင်များနှင့် ၎င်းတို့ တွေ့ဆုံခဲ့ကာ ငွေကြေးများ ထောက်ပံ့လှုဒါန်းပြီး ကျောင်းသားများကို အိုင်အက်စ်တို့အကြောင်း သင်ကြားပေးရန်လည်း တိုက်တွန်းခဲ့ကြောင်း သတင်းရင်းမြစ်များက ဆိုသည်။
ယင်းသတင်းက မှန်မမှန် အာဏာပိုင်များက စုံစမ်းစစ်ဆေးလျက်ရှိသည်ဟု ချန်အိုချာက ဇန်နဝါရီ ၂၁ ရက်က ပြောသည်။
“အခြားနိုင်ငံများ သို့မဟုတ် ကမ္ဘာ့အသိုက်အဝန်းအပေါ် သက်ရောက်မှုရှိတဲ့ အကြောင်းချင်းရာ အရေးအရာကိစ္စမှန်သမျှကို ကျွန်တော်တို့က စောင့်ကြည့်သွားရမှာပဲဖြစ်ပါတယ်။”ဟု ဝန်ကြီးချုပ် ချန်အိုချာက ပြောသည်။
ထိုင်းနိုင်ငံအနေဖြင့် လုံခြုံရေးတပ်ဖွဲ့များ၏ စွမ်းဆောင်ရေးမြှင့်တင်ခြင်း၊ လုံခြုံရေးနည်းပညာသစ်များ ဝယ်ယူခြင်းနှင့် အခြားသောနိုင်ငံများနှင့် ထောက်လှမ်းရေးချိတ်ဆက်မှုများ မြှင့်တင်ခြင်းတို့အားဖြင့် လုံခြုံရေးလုပ်ငန်းစဉ်များကို အစိုးရက အစဉ်တစိုက် တိုးတက်ကောင်းမွန်အောင် လုပ်ဆောင်လျက်ရှိသည်ဟု ၎င်းက ပြောသည်။
ပေါ်ထွက်နေသည့် အထက်ပါသတင်းနှင့် ပတ်သက်ပြီး နာရတ်သီဝတ်အထူးတပ်ရင်း ၃၆ ကို စုံစမ်းရေးလုပ်ငန်းအတွက် တာဝန်ပေးထားကြောင်း၊ အကြောင်းမှာ ယင်းကိစ္စသည့် ထိလွယ်ရှလွယ် သည့် ပြဿနာကိစ္စရပ်တစ်ခုဖြစ်ကြောင်း ဒေသတပ်ရင်းလေးမှ တပ်မှူး ဝီဝတ်ပတ်သွမ်ဖက်က ဇန်နဝါရီ ၂၁ ရက်က ပြောခဲ့သည်။
စင်ကာပူက ပြည်နှင်ဒဏ်ပေးလိုက်သော ၁၄ ဦးမှာ စစ်သွေးကြွများဖြစ်ဟု ဘင်္ဂလားဒေ့ရှ် ပြော
By ရိုက်တာ 
ဒါကာ၊ ဇန်နဝါရီ ၂၂ ။           ။ လွန်ခဲ့သည့်နှစ်က စစ်သွေးကြွများနှင့် ချိတ်ဆက်မှုရှိသည်ဆိုသည့် သံသယဖြင့် စင်ကာပူက ပြည်နှင်ဒဏ်ပေးလိုက်သော အမျိုးသား၁၄ဦးမှာ ပိတ်ပင်ထားသည့် အဖွဲ့တစ်ခုမှ အဖွဲ့ဝင်များဖြစ်ပြီး ၎င်းတို့ကို တရားစွဲဆိုသွားမည်ဟု ဘင်္ဂလားဒေ့ရှ်အကြီးတန်းရဲအရာရှိတစ်ဦးက ဇန်နဝါရီ ၂၁ ကပြောကြားသည်။
လွန်ခဲ့သည့်နှစ်က လောကီသီးသန့်ဝါဒီ စာရေးဆရာများ၊ လူနည်းစုများနှင့် နိုင်ငံခြားသားများအပေါ် သေဆုံးသည်အထိတိုက်ခိုက်မှုများဖြစ်ပေါ်ခဲ့သော ဘင်္ဂလားဒေ့ရှ်တွင် စစ်သွေးကြွပြသနာကြီးထွားလာ ချိန် ယခုအမှုဖြစ်ပေါ်လာခြင်းဖြစ်သည်။ သံသယရှိသူများမှာ အယ်လ်ခိုင်ဒါနှင့် အိုင်အက်စ်အပါအဝင် အစ္စလာမ္မစ်အုပ်စုများနှင့် ချိတ်ဆက်မှုရှိသည်ဟု စင်ကာပူက စွပ်စွဲခဲ့သော ၂၇ ဦးပါ ဆောက်လုပ်ရေး လုပ်သားအုပ်စုထဲတွင် ပါဝင်သည်။
၎င်းတို့ ၂၇ ဦးမှာ အယ်လ်ခိုင်ဒါ၊ အိုင်အက်စ်တို့နှင့် ချိတ်ဆက်မှုရှိသည့် အထောက်အထားမတွေ့ရသော်လည်း အမျိုးသား ၁၄ ဦးမှာမူ လွန်ခဲ့သည့်နှစ်က ထုတ်ဝေသူတစ်ဦးအပါအဝင် လောကီသီးသန့်ဝါဒီ ဘလော့ဂါငါးဦးကို တိုက်ခိုက်မှုအတွက် အပြစ်တင်ခံရသော ပိတ်ပင်ထားသည့် အဖွဲ့တစ်ခုမှဖြစ်သည်ဟု ရဲတပ်ဖွဲ့ကပြောသည်။
"""သူတို့ဟာ ပိတ်ပင်ထားတဲ့ အစ္စလာမ္မစ်စစ်သွေးကြွအုပ်စု Ansarullah Bangla Team (ABT) နဲ့ ဆက်စပ်မှုရှိပါတယ်""ဟု ရဲတပ်ဖွဲ့ပြောခွင့်ရအမျိုးသား မာရပ်ဖ်ဟူစိန်ဆာဒါက ရိုက်တာသို့ ဇန်နဝါရီ ၂၁တွင် ပြောကြားသည်။"
တွဲဆက်မုဒိမ်းသမား အိုကလာဟိုးမားရဲအရာရှိ ထောင် ၂၆၃နှစ် ပြစ်ဒဏ်ချမှတ်ခံရ
By စီအင်အင် 
အိုကလာဟိုးမား၊ ဇန်နဝါရီ-၂၂ ။          ။ ၆ လကြာ အာဖရိကနွယ်ဖွား အမေရိကန် အမျိုးသမီးများနောက်ကို အနံ့ခံလိုက်နေခဲ့ပြီးနောက်မှာ အိုကလာဟိုးမား မြို့တော် ရဲအရာရှိဟောင်း ဒနီယယ် ဟို့ဇ်ကလောကို မုဒိမ်းမှုနှင့် အခြားပြစ်မှုများအတွက် ဂျူရီအဖွဲ့က ထောင်ဒဏ် ၂၆၃နှစ် ချမှတ်ခဲ့သည်ဟု ၎င်း၏ ရှေ့နေက ပြောကြားခဲ့သည်။
ပထမတန်းစား မုဒိမ်းကျင့်မှု လေးခုနှင့် အတင်းအဓမ္မ ပုံမှန်မဟုတ်သောနည်းဖြင့် လိင်ဆက်ဆံမှု လေးခုအပါအဝင် အမှု ၃၆ ခုအနက် ၁၈ခုတွင် ပြစ်မှုထင်ရှားကြောင်း ဆုံးဖြတ်ပြီး တစ်လအကြာတွင် ယခုကဲ့သို့ စီရင်ချက် ထွက်ပေါ်လာခြင်းပင် ဖြစ်သည်။
အစိုးရရှေ့နေများ၏ ပြောကြားချက်အရ မူးယစ်ဆေးနှင့် ပြည့်တန်ဆာလုပ်မှု မှတ်တမ်းများက သူ့အပေါ် တင်လာနိုင်သည့် စွဲချက်များကို အားပျော့ပျက်ပြယ်သွားစေလိမ့်မည်ဟု ယူဆက ဟို့ဇ်ကလောက အိုကဘာဟိုးမား၏ ဆင်းရဲသားရပ်ကွက်များမှ ရာဇဝတ်မှုနောက်ခံရှိသူများကို ပစ်မှတ်ထား ရှာဖွေခဲ့သည်ဟု ဆိုသည်။
ထို့နောက် ဟို့ဇ်ကလောက သူ၏ သားကောင်များကို ကိုင်တွယ်ပွတ်သပ်ခြင်းမှသည် ပုံမှန်မဟုတ်သော နည်းဖြင့် မုဒိမ်းကျင့်ခြင်းများအထိသော လိင်ပိုင်းစော်ကားမှုများကို ပြုလုပ်ခဲ့သည်ဟု ကာယကံရှင် ၁၃ယောက်က သက်သေခံထွက်ဆိုခဲ့သည်။ ဖခင်မှာလည်း အခြားရဲတပ်ဖွဲ့တွင် ဒုဗိုလ်တစ်ယောက်ဖြစ်သည့် ဟို့ဇ်ကလောကမူ သက်သေခံထွက်ဆိုခွင့်ကို ရှောင်လွှဲခဲ့သည်။
လူထုကို ကာကွယ်အကျိုးဆောင်ရန် ဘတ်တံဆိပ်နှင့် တွဲဆက်မုဒိမ်းသမားက အဓမ္မ လိင်ဆက်ဆံခိုင်းခဲ့ပုံ ဇာတ်လမ်းများကို ကာယကံရှင် အမျိုးသမီးနှစ်ဦးက စီအင်အင်သို့ ပြန်ပြောင်း ပြောပြခဲ့သည်။
ခံရသူ ကာယကံရှင်အားလုံးမှာ လူမည်းများသာဖြစ်သောကြောင့် ဤအမှုတွင် လူမျိုးရေးမှာလည်း တစ်စိတ်တစ်ပိုင်း ပါဝင်ပတ်သက်နေခဲ့သည်။ ဟို့ဇ်ကလောအား နိုဝင်ဘာလတွင် စတင်ကြားနာစစ်ဆေးခဲ့ရာ ဂျူရီလူကြီးများမှာ လူဖြူများချည်း ဖြစ်နေသည့်အတွက် တက်ကြွလှုပ်ရှားသူများက ဝေဖန်ခဲ့ကြသည်။ ရုံးတော်အပြင်ဘက်တွင် ဆန့်ကျင်သူများ စုရုံး ဆန္ဒပြခဲ့ကြသည်။
ဖခင်မှာ လူဖြူနှင့် မိခင်မှာ ဂျပန်လူမျိုးဖြစ်သည့် ဟို့ဇ်ကလောကို အာရှ (သို့မဟုတ်) ပစိဖိတ်ကျွန်းသားဟု ရုံးတော်မှတ်တမ်းတွင် ဖော်ပြထားသည်။
ကာယကံရှင် မိသားစုများကို ကိုယ်စားပြုသည့် ရှေ့နေ ဘင်ဂျမင် ခရမ့်ကမူ သူတို့ရဲ့ တရားမျှတမှုအတွက် လူထုအော်သံဘယ်မှာလဲဟု ဤအမှုတွင် အသံတိတ်နေသည့် မီဒီယာကို ဝေဖန်ခဲ့သည်။
စီရင်ချက်မှာ သမိုင်းဝင်အောင်ပွဲဖြစ်သည်ဟုလည်း ခရမ့်က ပြောကြားခဲ့သည်။
အရှေ့အလယ်ပိုင်း ခရီးစဉ်အတွင်း ဒေါ်လာဘီလျံပေါင်းများစွာတန်သော သဘောတူညီချက်များကို တရုတ်သမ္မတ လက်မှတ်ထိုး
By အေအက်ဖ်ပီ 
ကိုင်ရို၊ ဇန်နဝါရီ ၂၂ ။             ။ အရှေ့အလယ်ပိုင်းဒေသတွင် စီးပွားရေးဆက်ဆံမှုနှင့် ၎င်း၏သြဇာကို မြင့်တင်ရန် ပေကျင်းက ကြိုးပမ်းနေစဉ် အရှေ့အလယ်ပိုင်းတွင် အထူးချေးငွေများနှင့် ရင်းနှီးမြုပ်နှံမှုအတွက် ဒေါ်လာဘီလျံများစွာ အသုံးပြုမည်ဖြစ်ကြောင်း တရုတ်သမ္မတရှီကျင်ပင်းက ဇန်နဝါရီ ၂၁တွင် ကြေညာခဲ့သည်။
သမ္မတအဖြစ် အရှေ့အလယ်ပိုင်းသို့ ၎င်း၏ပထမဆုံးခရီးစဉ်အတွင်း ရှီကျင်ပင်းက အီဂျစ်သမ္မတ အက်ဘ်ဒဲလ်ဖာတာအယ်လ်စီစီနှင့် ဆွေးနွေးပြီးနောက် ကိုင်ရိုအခြေစိုက်အာရပ်အဖွဲ့ချုပ်သို့ပြောသည့် မိန့်ခွန်းတစ်ခုတွင် တရုတ်က ဘဏ္ဍာရေးထောက်မည်ဟု ရှီက ကမ်းလှမ်းခဲ့သည်။
ရှီသည် ဇန်နဝါရီ ၂၀ရက်နေ့နောက်ပိုင်းက ဆော်ဒီအာရေဘီးယားမှ ကိုင်ရိုသို့ရောက်ရှိခဲ့ပြီး ဇန်နဝါရီ ၂၂တွင် သုံးနိုင်ငံခရီးစဉ်၏ နောက်ဆုံးနေရာအဖြစ် အီရန်သို့ သွားရောက်မည်ဖြစ်သည်။ အရှေ့အလယ်ပိုင်းတွင် ချေးငွေနှင့် ရင်းနှီးမြုပ်နှံ့မှုအဖြစ် အမေရိကန်ဒေါ်လာ ၅၅ ဘီလျံကမ်းလှမ်းခဲ့သည်။
"""အရှေ့အလယ်ပိုင်းမှာ စက်မှုလုပ်ငန်းစီမံကိန်းတွေအတွက် အထူးချေးငွေအဖြစ် တရုတ်က အမေရိကန်ဒေါ်လာ ၁၅ဘီလျံပေးမှာဖြစ်ပါတယ်""ဟု ရှီက အာရပ်အဖွဲ့ချုပ်သို့ ပြောကြားခဲ့သည်။ နောက်ထပ် အမေရိကန် ၁၀ ဘီလျံကို စွမ်းအင်ကဏ္ဍတွင် ပူးပေါင်းဆောင်ရွက်မှုမြင့်တင်ရန် ကုန်သွယ်ရေးချေးငွေအဖြစ်ပေးမည်ဖြစ်ပြီး အလားတူပမာဏကို အတိုးမဲ့ဖြင့်ချေးမည်ဟု ၎င်းကပြောသည်။"
ထို့အပြင် ကာတာနှင့် ယူအေအီးတို့အတွက် အမေရိကန်ဒေါ်လာ ၂၀ရှိ ဘုံရင်းနှီးမြုပ်နှံမှုရန်ပုံငွေတစ်ရပ်ကိုလည်း ထူထောင်မည်ဟု ရှီက ကြေညာခဲ့သည်။ ပေကျင်းသည် အရှေ့အလယ်ပိုင်းတွင် အခြား သံတမန်ပလေယာများနှင့် ယှဉ်လျင် ရှေ့တန်းမှ မနေခဲ့သည်မှာ ကြာမြင့်နေပြီဖြစ်သည်။ သို့သော်လည်း ရှေးက ပိုးလမ်းမကုန်သွယ်ရေးလမ်းကြောင်းများ ပြန်လည်ရှင်မှုအဖြစ် အရှေ့အလယ်ပိုင်း သည် One Belt One Road ဟုခေါ်သော ရှီ၏ နိုင်ငံခြားရေးပေါ်လစီအတွက် အလွန်အရေးကြီးသည်ဟု လေ့လာသူများက ပြောသည်။
ကမ္ဘာ့ဒုတိယအကြီးဆုံးစီးပွားရေး တရုတ်သည် စွမ်းအင်ကြွယ်ဝသော အရှေ့အလယ်ပိုင်းမှ တင်သွင်းသည့် ရေနံနှင့် သဘာဝဓါတ်ငွေ့အပေါ်အလွန်မှီခိုနေရသည်။ ဒေသတွင်း ကိုယ်စားပြုသူများနှင့် သြဇာလွှမ်းမိုးရေး ဖန်တီးလုပ်ဆောင်မည်မဟုတ်ဟုလည်း ရှီက အာရပ်အဖွဲ့ချုပ်ကို ပြောကြားခဲ့သည်။
ရှီသည် လျပ်စစ်၊ သယ်ယူပို့ဆောင်ရေးနှင့် အခြေခံအဆောက်အအုံတို့ကဲ့သို့ စီမံကိန်းများအတွက် ကိုင်ရိုနှင့် သီးခြားသဘောတူညီချက်များစွာကိုလည်း လက်မှတ်ထိုးခဲ့သည်။ ယင်းစီမံကိန်းများတွင် စုစုပေါင်းရင်းနှီးမြုပ်နှံမှုတန်ဘိုးမှာ အမေရိကန်ဒေါ်လာ ၁၅ဘီလျံရှိမည်ဟု ရှီက စီစီနှင့် ပူးတွဲပြုလုပ်သည့် ကြေညာချက်တစ်ခုတွင် ပြောကြားခဲ့သည်။
"ပါကစ္စတန်တွင် အပူလှိုင်းကြောင့် သေဆုံးသူ ၁,၀၀၀ကျော်အထိရှိလာ"
By တိုင်းမ် 
"ကရာချိ၊ ဇွန် ၂၅ ။      ။ ပါကစ္စတန်တွင် အပူလှိုင်းကြောင့် သေဆုံးသူဦးရေ ၁,၀၀၀ကျော်ရှိလာချိန်တွင် ပါကစ္စတန်အစိုးရမှာ နိုင်ငံ ၏ဒေါသနှင့် ဆက်လက်ကြုံတွေ့ရဖွယ်ရှိပြီး တောင်ပိုင်းဆင်းပြည်နယ်တစ်ခုလုံးတွင် ကျရောက်နေသောအပူလှိုင်းအတွက် အစိုးရ ၏ ကြိုတင်ပြင်ဆင်မှုနှင့် တုံ့ပြန်ဖြေရှင်းမှုများမှာ လုံလောက်မှုမရှိဟု ဝေဖန်သူများက ပြောကြားလျက်ရှိသည်။"
အကျပ်အတည်းကို ပိုမိုဆိုးဝါးစေသော ရေနှင့် မီးအကြိမ်ကြိမ်ပြတ်လပ်မှုများအတွက် ဝန်ကြီးချုပ် နာဝပ်ရှရစ်၏ အာဏာရပါတီကို အတိုက်အခံဥပဒေပြုအမတ်များက ပါလီမန်တွင် အပြင်းအထန်ဝေဖန်ခဲ့သည်ဟု ပါကစ္စတန်၏ Dawn သတင်းစာတွင်ဖော်ပြထား သည်။
နိုင်ငံ၏အကြီးဆုံးမြို့ဖြစ်သည့် ပြည်နယ်၏မြို့တော်နှင့် အနီးတဝိုက်တွင် လူရာပေါင်းများစွာ သေဆုံးမှုနှင့် ရင်ဆိုင်နေရသည့်တိုင် အစိုးရသည် အရေးယူဆောင်ရွက်မှုမရှိဟု လူအများက စွပ်စွဲကြသည်။
""" အုပ်ချုပ်မှုအလွန်ညံ့ဖျင်းတဲ့ ပြသနာတစ်ခုရှိနေပါတယ်။ ဒီလိုပုံမှန်ထက်မဟုတ်တဲ့ အပူလှိုင်းကျရောက်ချိန်မှာ အကာအကွယ်မဲ့ တာတွေက များပြားလွန်းနေပါတယ်"" ဟုမြို့တော်အစ္စလာမ်မာဘတ်ရှိ ပေါ်လစီလေ့လာရေးအင်စတီကျုမှ ညွှန်ကြားရေးမှူးချုပ် ခါလစ်ရာမန်က တိုင်းမ်နှင့် အင်တာဗျူးတစ်ခုတွင် ပြောကြားခဲ့သည်။"
"ယခုအခါ အပူလှိုင်းကျရောက်ရာမှ အပူရှုပ်ခြင်းသို့မဟုတ်ယင်းနှင့် သက်ဆိုင်ရာရောဂါများကြောင့် သေဆုံးသူဦးရေမှာ ၁,၀၀၀ကျော်နေပြီဖြစ်သည်။"
သေဆုံးသူအများစုမှာ လေအေးပေးစက်ဝယ်ယူရန်မတတ်နိုင်သော ဆင်းရဲသားများနှင့် အသက်ကြီးသူများဖြစ်သည်။
အပူလှိုင်းကြောင့် ပြသနာများကျယ်ပြန့်လာမှုကြောင့် လူများ အိမ်တွင်းနေနိုင်ရန် အစိုးရသည် ဇွန် ၂၄က ရုံးပိတ်ရက် အဖြစ်ကြေ ညာခဲ့ရသည်။
နိုင်ငံ၏ တောင်ဘက်ကမ်းရိုးတန်းမှ လေများတိုက်ခတ်မှုကြောင့် အပူချိန်အနည်းငယ်လျော့ကျပြီး အသေအပျောက်လျော့ လာသော်လည်း လူထောင်ပေါင်းများစွာမှာ ဆေးရုံများတွင် ကုသမှုခံယူနေရဆဲဖြစ်သည်။
တူရကီသမ္မတ အာဒိုဂန်ကို ၀န်ကြီးချုပ်ဘဝက ညစ်ညမ်းသည့် လက်အမူအယာပြခဲ့သည့် အမျိုးသမီး ထောင်ဒဏ်ချမှတ်ခံရ
By ဂလိုဘယ်ပို့စ် 
အစ်ဇ်မီရာ၊ ဇန်နဝါရီ - ၂၂ ။           ။ ၂၀၁၄ ခုနှစ်က အစိုးရဆန့်ကျင်ရေး ဆန္ဒ၏ပြပွဲတစ်ခုအတွင်း သမ္မတ ရီဆပ် တေးယစ် အာဒိုဂန်အား ညစ်ညမ်းသည့် လက်အမူရာ လုပ်ပြခဲ့သည့် အမျိုးသမီး တစ်ယောက်ကို တူရကီ တရားရုံးတစ်ခုက ဇန်နဝါရီ ၂၁ရက်နေ့က ထောင်တစ်နှစ်နီးပါး ပြစ်ဒဏ်ချမှတ်ခဲ့သည်။
ဖီလစ် အက်ကင်စီကို အာဒိုဂန်အား စော်ကားသည့် လက်အမူအရာ ပြမှုဖြင့် အပြစ်ရှိကြောင်း ဆုံးဖြတ်ခဲ့သည်။ ထိုစဉ်က ဝန်ကြီးချုပ်ဖြစ်သည့် အာဒိုဂန်မှာ ၂၀၁၄ခုနှစ် မတ်လတွင် အနောက်ပိုင်း အစ်ဇ်မီရာမြို့တော်အတွင်း ရွေးကောက်ပွဲများအတွက် မဲဆွယ်ရန် ဘတ်စ်ကားဖြင့် ခရီးသွားနေခဲ့သည်။
ဗုဒ္ဓဟူးနေ့က ဆဌမအကြိမ်မြောက် အမှုကြားနာစစ်ဆေးရာတွင် အစ်ဇ်မီရာရုံးတော်က စီးပွားရေးပညာရှင် ကလေးနှစ်ယောက်မိခင် အက်ကင်စီကို ထောင်ဒဏ် ၁၁လနှင့် ၂၀ရက် ချမှတ်ခဲ့သည်ဟု ဒိုဂန် သတင်းအေဂျင်စီက ပြောကြားခဲ့သည်။
သို့ရာတွင် တရားရင်ဆိုင်နေစဉ်အတွင်း သူမ၏ ကောင်းမွန်သော အမှုအကျင့်ကြောင့် အက်ကင်စီ၏ ပြစ်ဒဏ်ကို ၁၀ရက် လျှော့ချခဲ့သည်။ တရားစရိတ်အနေဖြင့် အက်ကင်စီက အာဒိုဂန်၏ ရှေ့နေအား တူရကီလိုင်ရာ ၁၈၀၀ (ကန်ဒေါ်လာ ၅၉၀)ပေးရန်လည်း အမိန့်ထုတ်ထားသည်။
စီရင်ချက်ကို ဖတ်ကြားချိန်တွင် အက်ကင်စီက မျက်ရည်စက်လက်ဖြင့် ‘ကျမမှာ အပြစ်မရှိပါဘူး။ ဘယ်လိုပြစ်မှုမျိုးမှ မကျူးလွန်ခဲ့ပါဘူး’ဟု ရုံးတော်သို့ ပြောကြားခဲ့သည်။
အာဒိုဂန် (သို့မဟုတ်)အခြားထိပ်တန်းအရာရှိများကို စော်ကားသည်ဟု အစွပ်စွဲခံရသည့် အခြားအမှုများမှာကဲ့သို့ အက်ကင်စီ၏ ပြစ်ဒဏ်ကို တရားသူကြီးများက ဆိုင်းငံ့ခဲ့ခြင်းမရှိပေ။
အာဒိုဂန်ကို စော်ကားမှုစွဲချက်များဖြင့် ရုံးတော်သို့ အပို့ခံရသည့် အရေအတွက်မှာ မြင့်သည်ထက် မြင့်လာနေရာ အတိုက်အခံများက တိုး၍ အာဏာရှင်ဆန်လာနေသည်ဟူသော ဝေဖန်မှုများနှင့်အတူ တူရကီနိုင်ငံတွင် လွတ်လပ်စွာ ဖော်ပြခွင့်နှင့် ပတ်သက်သည့် စိုးရိမ်မှုများမှာလည်း မြင့်တက်လာနေခဲ့သည်။
အဓိက အတိုက်အခံ ရီပတ်ဘလီကင် ပြည်သူ့ပါတီ (CHP)ခေါင်းဆောင် ကီမယ် ကီလီဒရိုဂလူးအားလည်း သမ္မတကို ခပ်ညံ့ညံ့ အာဏာရှင်ဟု ခေါ်ဝေါ်ကာ စော်ကားသည့်အတွက် အစိုးရရှေ့နေ (ဆွဲချ)များက အမှုဖွင့်ကာ စုံစမ်းစစ်ဆေးလျှက်ရှိသည်ဟု ဆိုသည်။
လွတ်လပ်သော ပါလက်စတိုင်းနိုင်ငံထူထောင်မှုကို တရုတ် ထောက်ခံ
By ပရပ်စ်တီဗီ 
ကိုင်ရို၊ ဇန်နဝါရီ - ၂၂ ။           ။ အရှေ့အယ်လ်ကွတ် (East al-Quds)ခေါ် ဂျေရုဆလင်ကို မြို့တော်အဖြစ်နှင့် ပါလက်စတိုင်းနိုင်ငံ ထူထောင်မှုကို တရုတ်နိုင်ငံက ထောက်ခံကြောင်း ပြောကြား လိုက်သည်။
ဇန်နဝါရီလ ၂၁ ရက်နေ့က အီဂျစ်မြို့တော် ကိုင်ရိုရှိ အာရပ်အဖွဲ့ချုပ် ရုံးချုပ်တွင် မိန့်ခွန်းပြောကြားစဉ်အတွင်း တရုတ်သမ္မတ ရှီကျင့်ဖျင်က ယခုကဲ့သို့ ပြောကြားလိုက်ခြင်းပင် ဖြစ်သည်။
ပါလက်စတိုင်းနိုင်ငံတော်ကို ၁၉၆၇ နယ်နိမိတ်မျဉ်း သတ်မှတ်ချက်များအပေါ်တွင် အခြခံ ထူထောင်သင့်ပြီး အချုပ်အခြာအာဏာပိုင်မှု အပြည့်အဝရသင့်သည်ဟု ရှီက ပြောကြားခဲ့သည်။
၁၉၆၇ခုနှစ်တွင် အစ္စရေးက ပါလက်စတိုင်းနယ်မြေများဖြစ်သည့် အနောက်ဘက်ကမ်းနှင့် အရှေ့အယ်လ်ကွတ်တို့ကို ၆ရက်စစ်ပွဲအတွင်း ကျူးကျော်သိမ်းပိုက်ခဲ့သောလည်း နိုင်ငံတကာအသိုင်းအဝိုင်းကမူ အသိအမှတ်ပြုခြင်း မရှိခဲ့ပေ။
အသိမ်းပိုက်ခံ နယ်မြေများနှင့်တကွ ဂါဇာကမ်းမြှောင်အပါအဝင် နယ်မြေများပေါ်တွင် လွတ်လပ်သော နိုင်ငံကို ထူထောင်လိုကြသည့် ပါလက်စတိုင်းများ၏ တောင်းဆိုချက်ကို ရှီက ပဲ့တင်ထပ်လိုက်ခြင်းပင် ဖြစ်သည်။
ဆိုမာလီစားသောက်ဆိုင်ကို ရှားဘက်စစ်သွေးတို့ တိုက်ခိုက်မှုကြောင့် အနည်းဆုံးလူ ၁၉ ဦးသေဆုံး
By အေအက်ဖ်ပီ 
မိုဂါဒစ်ရှူး၊ ဇန်နဝါရီ ၂၂ ။            ။ ဆိုမာလီယာနိုင်ငံ မြို့တော် မိုဂါဒစ်ရှူးရှိ လူကြိုက်များသော ပင်လယ်ကမ်းခြေစားသောက်ဆိုင်သို့ သေနတ်သမားငါးဦးက ဗုံးခွဲ၍ ဝင်ရောက်စီးနင်းတိုက်ခိုက်ချိန် ဆိုမာလီယာ၏ အစ္စလာမ္မစ်စစ်သွေးကြွ ရှားဘက်တို့က အနည်းဆုံးလူ ၁၉ ဦးသတ်ဖြတ်ခဲ့ကြသည်ဟု ရဲတပ်ဖွဲ့က ဇန်နဝါရီ ၂၂က ပြောကြားသည်။
"ဇန်နဝါရီ ၂၁က မိုဂါးဒစ်ရှူးရှိ Lido Beach တွင် ဗုံးခွဲတိုက်ခိုက်မှုဖြစ်ပွားရာသို့ လူနာတင်ယာဉ်များ ရောက်လာခဲ့သည်။ ""သူတို့က အမျိုးသမီးနဲ့ ကလေးတွေအပါအဝင် လူ ၂၀နီးပါးကို သတ်ဖြတ်ခဲ့ကြ ပါတယ်""ဟု ဆိုမာလီရဲအရာရှိ မိုဟာမက်အက်ဘ်ဒီရာမန်က ပြောသည်။"
ယင်းသို့တိုက်ခိုက်မှုမှာ အပြစ်ကင်းမဲ့သည့် အရပ်သားများအပေါ် ရိုင်းစိုင်း၍ လူမဆန်သည့် တိုက်ခိုက်မှုဖြစ်ကြောင်းလည်း ၎င်းကပြောသည်။ လီဒိုကမ်းခြေဧရိယာသည် စီးပွားရေးလောက သားများ၊ ပြည်ပ မှပြန်လာသည့် ဆိုမာလီလူမျိုးများ နှစ်သက်သည့် အထက်တန်းစားဈေးဆိုင်များအပါအဝင် စားသောက်ဆိုင်များဖြင့် စည်ကားနေသည်။
ဇန်နဝါရီ ၂၁ ရက်နေ့ ညနေက ကြီးမားသည့် ပေါက်ကွဲမှုကြီးဖြစ်ပေါ်ပြီးနောက် သေနတ်သမားများသည် စားသောက်သူများရှိနေသည့် စားသောက်ဆိုင်ထဲသို့ စီးနင်းဝင်ရောက်လာခဲ့သည်။
"""သီတင်းပတ်ကုန်ညတစ်ညအတွင်း ဒီနေရာကို သူတို့ရွေးချယ်တဲ့ အချက်ကတော့ ရှားဘက်စစ်သွေးကြွတွေဟာ ဘယ်လောက်အကြင်နာမဲ့တယ်ဆိုတာ ပြသနေပါတယ်""ဟု အက်ဘ်ဒီရာမန်က ပြောသည်။ ""နောက်ထပ်အရပ်သားတွေကို သူတို့က သတ်ချင်သေးတယ်။ ဒါပေမဲ့လုံခြုံရေးတပ်ဖွဲ့ဝင်တွေက လူအများစုကို ကယ်တင်နိုင်ခဲ့တယ်""ဟု ၎င်းကဆိုသည်။"
တိုက်ခိုက်မှုမှာ ၎င်းတို့လက်ချက်ဖြစ်ကြောင်း အယ်လ်ခိုင်ဒါးဆက်နွယ် ရှားဘက်စစ်သွေးကြွတို့က ပြောကြားခဲ့သည်။ တိုက်ခိုက်မှုတွင် သေနတ်သမားလေးဦး သေဆုံးခဲ့ပြီး တစ်ဦးကို ဖမ်းဆီးမိသည်။
ရုရှသူလျှိုဟောင်းကို ပူတင်သတ်ဖြတ်ခဲ့ဟုဆို
By ပရပ်စ်တီဗီ 
လန်ဒန်၊ ဇန်နဝါရီ - ၂၂ ။            ။ ဗြိတိန်၏ စုံစမ်းစစ်ဆေးမှု အသစ်တစ်ရပ်အရ ရုရှသူလျှိုဟောင်းကို သတ်ဖြတ်ရန် ရုရှသမ္မတ ဗလာဒီမီယာ ပူတင်က အမိန့်ပေးခဲ့ဖွယ်ရာ ရှိသည်ဟု ဆိုသည်။
ကရင်မလင်ကို ဝေဖန်သူ အထင်ကရပုဂ္ဂိုလ် အလက်ဇန်းဒါး လစ်ဗီနင်ကိုမှာ ၂၀၀၆ခုနှစ်က အသက် ၄၃နှစ်အရွယ်တွင် ဈေးကြီးသည့် လန်ဒန် ဟိုတယ်တစ်ခုတွင် ရေဒီယိုသတ္တိကြွ ပလူတိုနီယံခပ် ထားသည့် လက်ဖက်ရည်ကို သောက်ပြီး ရက်သတ္တ သုံးပတ်အကြာတွင် သေဆုံးသွားခဲ့သည်။
ယခု ဗြိတိန်၏ စုံစမ်းစစ်ဆေးမှုအရ အဓိကတရားခံများဟု ယူဆရသည့် ရုရှနှစ်ယောက်ဖြစ်သော အန်ဒရေ လူဂိုဗွိုင်နှင့် ဒီမီထရီ ကော့ဗ်တွန်တို့က ရုရှလုံခြုံရေးဌာန၏ ညွှန်ကြားချက်ဖြင့် အဆိပ်ကို ယူဆောင်လာခဲ့ဖွယ်ရှိသည်ဟု ဆိုသည်။
ဝန်ကြီးချုပ် ဒေးဗစ် ကင်မရွန်းက သတ်ဖြတ်မှုကို နိုင်ငံက ကမကထပြုသည့် လုပ်ရပ်တစ်ခုအဖြစ် ခေါ်ဝေါ်ခဲ့ပြီး လက်တုန့်ပြန်သည့်အနေဖြင့် ဒဏ်ခတ်ပိတ်ဆို့မှုများကို မကြေညာခဲ့သော်လည်း လန်ဒန်မှ မော်စကို သံအမတ်ကိုမူ ဆွေးနွေးရန် ဆင့်ခေါ်ခဲ့သည်။
ရုရှကမူ စုံစမ်းစစ်ဆေးမှု ရလဒ်ကို ပယ်ချခဲ့သည်။
ကမ္ဘောဒီးယားနတ်ဘုရားရုပ်တု၏ ဦးခေါင်းနှင့် ကိုယ်လုံး နှစ်ပေါင်း၁၃၀ ကွဲကွာနေပြီးမှ ပြန်လည်ပေါင်းစည်းခွင့်ရ
By စီအင်အင် 
ဖနွမ်ပင်၊ ဇန်နဝါရီ-၂၂ ။             ။ ပြင်သစ်ကိုလိုနီဘဝက ကမ္ဘောဒီးယားက ယူဆောင်သွားခြင်းခံခဲ့ရပြီး နှစ်ပေါင်း ၁၃၀နီးပါး အကြာမှာ ၇ရာစုနှစ် ဟိန္ဒူနတ်ဘုရားရုပ်တုရဲ့ ဦးခေါင်းဟာ ၎င်းရဲ့ ခန္ဓာကိုယ်နဲ့ ပြန်လည်ပေါင်းစည်းခွင့် ရရှိသွားခဲ့ပြီ ဖြစ်ပါတယ်။
ပြင်သစ်နိုင်ငံရဲ့ အာရှအနုပညာပြတိုက်တစ်ခုဖြစ်တဲ့ ပါရီက Guimet Museum မှာ ထားရှိပြသထားတဲ့ နတ်ဘုရား ဟာရီဟာရာရဲ့ ၄၇ကီလိုဂရမ်အလေးချိန်ရှိတဲ့ ဦးခေါင်းကို ပြင်သစ်နိုင်ငံက   ပြန်လည် ပေးအပ်ခဲ့တာပဲ ဖြစ်ပါတယ်။ ဒီနတ်ဘုရားရုပ်တုဟာ ဟိန္ဒူနတ်ဘုရားတွေထဲမှာ အဓိကကျတဲ့ နတ်ဘုရားနှစ်ပါးဖြစ်တဲ့ ဗိဿနိုးရဲ့ ရှီဝကို ပေါင်းစပ်ထားတာပဲ ဖြစ်ပါတယ်။
ပြင်သစ်ပြတိုက်ရဲ့ သတင်းထုတ်ပြန်ချက်အရ ဒီနတ်ဘုရားရုပ်တုရဲ့ ဦးခေါင်းကို ကိုလိုနီအုပ်ချုပ်ရေးမှူး အတ်တီယန်နေး အေမွန်နီရာက ၁၈၈၉ခုနှစ်မှာ ပါရီမှာ ပြသထားဖို့အတွက် ကမ္ဘောဒီးယားတောင်ပိုင်း တာကီရိုပြည်နယ်အတွင်းရှိ ဖနွမ်ဒါ ဘုရားကျောင်းမှ ယူဆောင်လာခဲ့တာဖြစ်တယ်လို့ ဆိုပါတယ်။
ပြင်သစ်ပြည်မှာ ရှိနေစဉ်တလျှောက်လုံးမှာတော့ ဦးခေါင်းနဲ့ လိုက်ဖက်တဲ့ ခန္ဓာကိုယ်ဟာ ပနွမ်ပင်မှာ ရှိနေခဲ့တယ်ဆိုတာကို မသိရှိခဲ့ကြပါဘူး။
ဒါပေမယ့်လည်း ပြန်လည် တွဲဆက်ကြည့်တဲ့အခါမှာတော့ အံဝင်ဂွင်ကျ ကွက်တိဖြစ်နေတာကို တွေ့ရှိရတယ်လို့ ကမ္ဘောဒီးယား အမျိုးသားပြတိုက် လက်ထောက်ညွှန်ကြားရေးမှူး ချယ်ဆိုချိက ကမ္ဘောဒီးယားနေ့စဉ် သတင်းစာကို ပြောကြားခဲ့ပါတယ်။
ရုပ်တုဦးခေါင်းကို ပြန်လည်ရရှိဖို့ ၁၀နှစ်ကြာအောင် ညှိနှိုင်းခဲ့ရတယ်လို့ ဆိုပါတယ်။
ဦးခေါင်းနဲ့ ကိုယ်လုံးကို ကမ္ဘောဒီးယား အမျိုးသားပြတိုက်မှာ ကြာသပတေးနေ့က အခမ်းအနားနဲ့ ပြန်ည်ပေါင်းစည်းပေးခဲ့ကြပါတယ်။
လာအိုကွန်မြူနစ်ပါတီက ခေါင်းဆောင်သစ်ကို ရွေးချယ်
By ရိုက်တာ 
ဗီယန်ရှဲန်း၊ ဇန်နဝါရီ ၂၂ ။              ။ နိုင်ငံရေးလောကမှ ထွက်ခွာသည့် အချက်ပေးမှုအဖြစ် ဝန်ကြီးချုပ်နှင့် ပါတီအကြီးအကဲဟောင်းမပါဝင်သော အသစ်ဖွဲ့စည်းလိုက်သည့် ဗဟိုကော်မတီက မဲပေးမှုပြုလုပ်ပြီးနောက် လာအို၏ ကွန်မြူနစ်ပါတီက ပါတီ၏ ခေါင်းဆောင်သစ်အဖြစ် ဘောင်နန်ဗိုရာချစ်ကို ဇန်နဝါရီ ၂၂ တွင် ရွေးချယ်လိုက်သည်။
လက်ရှိ ဒု-သမ္မတဖြစ်သူ အသက် ၇၈ နှစ်အရွယ်ရှိ ဘောင်နန်သည် ငါးနှစ်တစ်ကြိမ်ပြုလုပ်သော ပါတီ၏ ကွန်ဂရက်တွင် ခေါင်းဆောင်နေရာအတွက် ရွေးကောက်ပွဲတွင် အနိုင်ရရှိခဲ့သည်ဟု နိုင်ငံပိုင် KPL သတင်းအေဂျင်စီက ဖော်ပြခဲ့သည်။
သို့သော်လည်း ပေါ်လစ်ဗျိုရိုသစ်တွင် ပါဝင်သူတို့၏ အမည်စာရင်းကိုမူ မဖော်ပြခဲ့ပေ။ ၂၀၁၁ခုနှစ်နောက်ပိုင်း ပျမ်းမျှစီးပွားရေးတိုးတက်မှု ၇ဒသမ၈ရာခိုင်နှုန်းရှိနေစဉ် ရွေးချယ်မှုမှာ အာဏာကို ပါတီက တင်းတင်းကျပ်ကျပ်ထိန်းချုပ်ထားသည့် အခြေအနေအတိုင်း ဆက်လက်ရှိနေမည်ဟု ကျွမ်းကျင်သူများက မျှော်လင့်ခဲ့သည်။
ရာထူးမှ ဆင်းပေးမည့် အသက် ၇၉ နှစ်အရွယ်ရှိ ပါတီအကြီးအကဲနှင့် သမ္မတဖြစ်သူ ချောင်မာလီဆာယာဆုန်သည် ၂၀၀၆ခုနှစ်ကတည်းက ရာထူးနှစ်ခုကို ယူထားခဲ့ပြီး ၎င်းနှင့် အတူ အသက် ၇၁ နှစ်အရွယ် ဝန်ကြီးချုပ် သောင်ဆင်းသမ်မာဗောင်တို့မှာ တာဝန်ထမ်းဆောင်နေသည့် ပေါ်လစ်ဗျူရိုလေးဦးတွင် ပါဝင်သော်လည်း ယင်းလေးဦးမှာ ထိပ်တန်းကော်မတီတွင် ပါဝင်ရန် လျှောက်ထားခြင်းမရှိဟု နိုင်ငံပိုင်မီဒီယာက အစီရင်ခံသည်။
ဘောင်နန်သည် ဇန်ဝါရီ ၂၂က ကြေညာခဲ့သော ၇၇ဦးပါ ဗဟိုကော်မတီသစ်စာရင်း၏ ထိပ်ဆုံးတွင်ပါဝင်ခဲ့ပြီး ပြန်လည်ရွေးကောက်ခံရရေးအတွက် လျှောက်ထားခဲ့သော အဖွဲ့ဝင် ၃၉ ဦးစလုံး ရွေးချယ်ခံခဲ့ရသည်။ စာရင်း၏ ဒုတိယနေရာတွင် ရှိသူမှာ အမျိုးသမီးတစ်ဦးဖြစ်ပြီး အမျိုးသားလွှတ်တော် ဥက္ကဋ္ဌနှင့် ဗဟိုဘဏ်ဥက္ကဋ္ဌဟောင်းဖြစ်သူ ပဲနီယာသိုတူဖြစ်ရာ ဝန်ကြီးချုပ်ဖြစ်လာနိုင်ခြေရှိသည်ဟု လာအိုကျွမ်းကျင်သူနှင့် ကွင်းစလန်တက္ကသိုလ်မှ အငြိမ်းစားပါမောက္ခတစ်ဦးဖြစ်သူ မာတင်စတျူးဝပ်ဖောက်စ်က ပြောသည်။
"ဝန်ကြီးချုပ်နှင့် ကက်ဘိနက် ရာထူးနေရာများကို ကွန်ဂရက်တွင် ကြေညာရန် စီစဉ်မထားပေ။ ""အထူးခြားဆုံးရာထူးတိုးကတော့ မဒမ်ပဲနိပါပဲ""ဟု ၎င်းကပြောသည်။ ထို့အပြင် ယခုအချိန်တွင် အလွန်အာဏာရှိသော ပုဂ္ဂိုလ်တစ်ဦးဖြစ်နေကြောင်းလည်း ၎င်းကထပ်မံပြောကြားခဲ့သည်။ ၁၉၉၁ခုနှစ်ကတည်းက ပေါ်လစ်ဗျူရိုအဖွဲ့ဝင်များဖြစ်နေသော သောင်ဆင်းနှင့် ချောင်မာလီတို့ မည်သည့်အတွက်ကြောင့် ပြန်လည်အရွေးမခံသည်ကို နိုင်ငံပိုင်မီဒီယာက မဖော်ပြခဲ့ပေ။"
တရုတ်သမ္မတရှီကျင့်ဖျင် အီရန်သို့ ရောက်ရှိ
By အေအက်ဖ်ပီ 
တီဟီရန်၊ ဇန်နဝါရီ ၂၃ ။             ။ တရုတ်သမ္မတရှီကျင့်ဖျင်သည် အရှေ့အလယ်ပိုင်းဒေသနိုင်ငံများနှင့် စီးပွားရေး တိုးမြှင့်ဆောင်ရွက်ရေးအတွက် အီဂျစ်နှင့် ဆော်ဒီအာရေဗျနိုင်ငံများသို့ သွားရောက်ပြီးနောက် ဇန်နဝါရီ ၂၂ ရက်တွင် အီရန်နိုင်ငံသို့ ရောက်ရှိခဲ့သည်။
ရှီကျင့်ဖျင်နှင့်အတူ တရုတ်အစိုးရ ဒုတိယဝန်ကြီးချုပ် သုံးဦး၊ ဝန်ကြီး ခြောက်ဦးနှင့် အဆင့်မြင့်စီးပွားရေး ကိုယ်စားလှယ်များ လိုက်ပါလာကာ အဆိုပါအဖွဲ့အား အီရန်နိုင်ငံခြားရေးဝန်ကြီး မိုဟာမက်ဂျာဗက်ဇာရစ်ဖ်က တီဟီရန်လေဆိပ်တွင် ကြိုဆိုနှုတ်ဆက်ခဲ့သည်။
တရုတ်သမ္မတနှင့်အဖွဲ့သည် ဇန်နဝါရီ ၂၂ ရက်တွင် အီရန်သမ္မတဟက်ဆန်ရူဟန်နီ၊ အစ္စလာမ္မစ်ဘာသာရေးခေါင်းဆောင် အယာတိုလာရူဟိုလာခါမေနီတို့နှင့် တွေ့ဆုံသွားမည်ဖြစ်ကြောင်း သိရသည်။
တရုတ်နိုင်ငံသည် အီရန်နိုင်ငံမှ ရေနံအမြောက်အများကို ဝယ်ယူနေသည့် နိုင်ငံဖြစ်ပြီး နှစ်နိုင်ငံကုန်သွယ်မှုပမာဏမှာ ၂၀၁၄ ခုနှစ်တွင် အမေရိကန်ဒေါ်လာ ၅၂ ဘီလျံအထိ ရှိခဲ့သည်။
ခွေးများ အူသံရှည်ပေးကာ ခုန်ချသေဆုံးတတ်သည့် ခြောက်ခြားဖွယ် တံတား
By ဒန်ဘတ်တွန်ရှိုင်းယား 
စကော့တလန်နိုင်ငံရှိ တံတားတစ်စင်းသည် ခွေးများ တံတားပေါ်ရောက်လာလျှင် အူသံရှည်ပေးကာ ခုန်ချ သေဆုံးသွား တတ်ကြ ရာ ဒေသခံများကြား သေကြောင်းကြံတံတားတစ်စင်းအဖြစ် ခြောက်ခြားစဖွယ်ဖြစ်နေသည်။
ဒန်ဘတ်တွန်ရှိုင်းယားအရပ်တွင်ရှိသော ပေ ၅၀ အမြင့်ရှိ ယင်းတံတားပေါ်မှ ခွေးများ ခုန်ခုန်ချကြပြီး သေဆုံးသွားတတ်သည်မှာ မည်သည့်အကြောင်းကြောင့်ဖြစ်ရခြင်းကို အဖြေတိကျ ဖော်မရဖြစ်နေသည်။
တံတားပေါ်မှ ခုန်ချကြသည့် ခွေးကောင်ရေပေါင်းမှာ ၆၀၀ကျော်မက ရှိနေပြီး အနည်းဆုံး ခွေး ၅၀ကျော်သေဆုံး ခဲ့ပြီးလည်းဖြစ်ရာ ယင်းဖြစ်ရပ်က တိရစ္ဆာန်စိတ္တဗေဒပညာရှင်များအတွက် ခေါင်းစားစရာဖြစ်နေသည်။
ရာစုနှစ်ချီသက်တမ်းကြာမြင့်နေသည့် ယခုတံတားပေါ်က ဖြေရှင်းရခက်သည့် အဖြစ်အပျက်သည် တံတားနားတွင် ရှိသည့် ဂေါ့ သစ်ခေတ်လက်ရာ Overtoun House ရဲတိုက်ကြီးပေါ်က တစ္ဆေဝိညာဉ်များ ဖမ်းစားပြုစားခြင်းကြောင့်များ ခွေးများတံတားပေါ်က ခုန်ချခြင်းဖြစ်သည်ဟူသော ထင်မြင်မှုများ ကျယ်ပြန့်လာခဲ့ရသည်။
Overtoun မှ အဖြူရောင်အမျိုးသမီးဟု ဒေသခံများ ခေါ်လျက်သည့် တစ္ဆေဝိညာဉ်တစ်ခုကို ရဲတိုက်ပေါ်တွင် မြင်တွေ့ရသည်မှာ နှစ် ၁၀၀ နီးပါးရှိပြီဟု ဒေသခံများကြား အခိုင်အမာပြောဆိုလျက်ရှိသည်။
”လွန်ခဲ့တဲ့နှစ်နှစ်လောက်က တံတားပေါ်မှာ ကျွန်တော်ရပ်နေတုန်း ကျွန်တော်ကို လက်နဲ့ တွန်းထုတ်သလို ခံစားခဲ့ရတယ်။ တစ်ယောက်ယောက် ဒါမှမဟုတ် တစ်စုံတစ်ရာက ကျွန်တော်ကို တံတားပေါ်က ခုန်ချခိုင်းနေသလိုပဲ။ ခွေးတွေ တံတားပေါ်က ခုန်ချသွားကြသလိုမျိုးပေါ့။”ဟု ဘာသာရေးနှင့် အဘိဓမ္မာသင်ဆရာတစ်ဦးဖြစ်သူ ပေါလ်အိုဝန်ကပြောသည်။
ရာသီဥတုကြည်လင်ချိန်တွင် တံတားပေါ်ရောက်ခဲ့သည့် ခွေးများက အူသံရှည်ပြုကာ ခုန်ချသွားတတ်ကြခြင်းဖြစ်ပြီး ခုန်ချတိုင်း လည်း တံတား၏ တစ်ဖက်တည်းမှပင် ခုန်ချသွားကြခြင်းဖြစ်သည်။
၁၉၉၄ ခုနှစ်အတွင်းက ယခုတံတားပေါ်တွင် ကီဗင်မွိုင်းဆိုသူက သူ့၏ သားငယ်ကို တံတားပေါ်မှ ပစ်ချခဲ့ပြီး နောက်ပိုင်းတွင် လည်း ၎င်းကိုယ်တိုင် သားဖြစ်သူကို ပစ်ချခဲ့သည့်နေရာမှပင် ခုန်ချခဲ့မှုဖြစ်ပွားခဲ့သည်။
တရုတ်က တောင်တရုတ်ပင်လယ်တွင် မိမိကိုယ်ကို အထီးကျန်အောင် လုပ်ဆောင်နေကြောင်း ကန် ကာကွယ်ရေးဝန်ကြီးပြော
By ရိုက်တာ 
ဒါဗို့စ်၊ ဇန်နဝါရီ ၂၃ ။             ။ အမေရိကန်အစိုးရအနေဖြင့် တရုတ်နှင့် ပြဿနာဖြစ်ပွားရန် မလိုလားသော်လည်း တောင်တရုတ်ပင်လယ်ဒေသအတွင်းရှိ အခြားနိုင်ငံများက အမေရိကန်ထံမှ အကူအညီများ တောင်းခံစေရန် လုပ်ဆောင်ခြင်းဖြင့် တရုတ်အစိုးရက  မိမိကိုယ်ကို အထီးကျန်အောင် လုပ်ဆောင်နေကြောင်း အမေရိကန်နိုင်ငံခြားရေးဝန်ကြီး အက်ရှ်တန်ကာတာက ဇန်နဝါရီ ၂၁ ရက်တွင် ပြောကြားလိုက်သည်။
"""အမေရိကန်နဲ့ တရုတ်အကြားမှ ပြဿနာကို ရှောင်ရှားလို့ မရနိုင်ဘူးလို့ ယုံကြည်နေသူတွေထဲမှ ကျွန်တော်မပါပါဘူး။ ပြဿနာဖြစ်လာလိမ့်မယ်လို့လည်း ထင်မထားပါဘူး။ ဘယ်သူက ဘယ်သူ့ဘက်ကို လိုက်ဖို့ ကျွန်တော်တို့ မတိုက်တွန်းပါဘူး။"
တရုတ်လူ့အခွင့်အရေးလှုပ်ရှားသူကို သူလျှိုမှုဖြင့် ထောင်ချ
By စီအင်န်အေ 
ပေကျင်း၊ ဇန်နဝါရီ ၂၃ ။             ။ တရုတ်နိုင်ငံတွင် နိုင်ငံတကာက ဝေဖန်ပြစ်တင်လျက်ရှိနေသည့် လူ့အခွင့်အရေးလှုပ်ရှားသည့် ရှေ့နေများကို ဖြိုခွင်းလျက်ရှိနေရာ လူသိများသည့် အခွင့်အရေး လှုပ်ရှားသူတစ်ဦးကို နိုင်ငံခြားအတွက် ထောက်လှမ်းရေးလုပ်ဆောင်ပေးခြင်းအပါအဝင် နိုင်ငံတော်လုံခြုံရေးပြစ်မှုဖြင့် တရားရုံးက ထောင်ဒဏ် ၁၉ နှစ် ချမှတ်ထားသည်။
ပြဿနာပွေလီရာ အနောက်ပိုင်း ရှင့်ကျန်းဒေသတွင် အခြေချသည့် ကျန်ဟီတောင်သည် အာဏာရကွန်မြူနစ်ပါတီအား အွန်လိုင်းတွင် ဝေဖန်မှုများ ရေးသားနေသူဖြစ်ပြီး နိုင်ငံတော်အာဏာအား ဖျက်ဆီးရန် လှုံ့ဆော်ခြင်းနှင့် ပြည်ပအတွက် ထောက်လှမ်းရေးလုပ်ပေးနေခြင်းတို့ဖြင့် ထောင်ချခံရခြင်းဖြစ်ကြောင်း ၎င်း၏ ရှေ့နေ လီဒန်ယွန်က ဖုန်းဖြင့်ပြောကြားသည်။
“ပြစ်ဒဏ်ကတော့ အလွန်ပဲပြင်းထန်ပါတယ်။ ဒါပေမယ့် နိုင်ငံအတွင်းမှာက ဒါက သာမန်ဖြစ်ရိုးဖြစ်စဉ်သာဖြစ်ပါတယ်။”ဟု ၎င်းက ပြောသည်။
တရားရုံးသို့ ဆက်သွယ်မေးမြန်းသော်လည်း ထင်မြင်ချက်ပေးခြင်းမရှိပေ။
ဒုတိမြောက် တက်ကြွလှုပ်ရှားသူ လီကျင်းဆိုသူလည်း ထိုင်းသို့ နိုင်ငံရေးခိုလှုံရန် ကြိုးစားရန် လာအိုထွက်ခွာသွားရာတွင် ပျောက်ဆုံးနေသည်မှာ ဆယ်ရက်ကျော်ရှိပြီဖြစ်ကြောင်း ၎င်း၏ ဇနီးဖြစ်သူက ပြောသည်။
လီသည် အစိုးရနှင့် ဖက်စပ်သတင်းစာတွင် လုပ်ကိုင်ခဲ့သူတစ်ဦးဖြစ်ပြီး ဇန်နဝါရီ ၁ ရက်က အိန္ဒိယမှ ထိုင်းသို့ ဝင်ရောက်ခဲ့ခြင်းဖြစ်ကာ လာအိုသို့ သွားရန် ရထားပေါ်တက်သွားခဲ့ခြင်းဖြစ်ကြောင်း ဇနီးဖြစ်သူ ရှီက ပြောသည်။
ကနေဒါတွင် စာသင်ကျောင်းအတွင်း ပစ်ခတ်မှုဖြစ်၊ လေးဦးသေဆုံး
By ဘီဘီစီ 
အော့တဝါ၊ ဇန်နဝါရီ ၂၃ ။           ။ ကနေဒါနိုင်ငံ စာစကတ်ချီဝန် ပြည်နယ်ရှိ စာသင်ကျောင်းတစ်ကျောင်းအတွင်း သေနတ်ပစ်ခတ်မှုတစ်ရပ်ဖြစ်ပွား၍ လူလေးဦးသေဆုံးကြောင်း ရဲက ပြောသည်။
လာလိုချီစာသင်ကျောင်းတွင် ပစ်ခတ်မှုဖြစ်ပွားခြင်းဖြစ်ပြီး ပစ်ခတ်မှု သံသယရှိသူ အမျိုးသားအား ဖမ်းဆီးထားပြီး ကလေးများကို ဘေးကင်းရာသို့ ပြောင်းရွှေ့ပေးထားသည်။
အစောပိုင်းသတင်းများက သေဆုံးသူမှာ ငါးဦးရှိကြောင်း ဖော်ပြသည်။
စာသင်ကျောင်းပစ်ခတ်မှုက မိဘများအားလုံးအတွက် အဆိုးဆုံးခြောက်လှန့်မှုဖြစ်ကြောင်း ကနေဒါ ဝန်ကြီးချုပ် ဂျက်စတင်းထရူဒီအောက ပြောသည်။
ကြောက်လန့်အော်သစ်သံများ ကြားရပြီး သေနတ်ပစ်ခတ်သံ ခြောက်ချက်ကျော် ကြားရကြောင်း မျက်မြင်တစ်ချို့က ပြောသည်။
ကနေဒါတော်ဝင်ရဲတပ်ဖွဲ့မှ အကြီးတန်းတာဝန်ရှိသူ မူရင်းလီဗိုင်းက သံသယရှိသူကို လက်နက်နှင့်အတူ ဖမ်းမိပြီး ချုပ်နှောင်ထားကြောင်း သတင်းစာရှင်းလင်းပွဲတွင် ပြောကြားသည်။
“အခုတော့ ပြည်သူတွေအတွက် လုံခြုံမှုရှိနေပါပြီ။ အမှန်ကို ဝမ်းနည်းစရာဖြစ်ရပ်ပါပဲ။”ဟု ၎င်းက ပြောသော်လည်း အသေးစိတ်ကိုမူ ပြောကြားခြင်းမရှိပေ။
ဖူးခက်အား ထိုင်းနိုင်ငံ၏ ပထမဆုံးစမတ်မြို့ကြီးအဖြစ်ပြောင်းလဲရန်စီစဉ်
By ဘန်ကောက် 
ဖူးခက်၊ ဇန်နဝါရီ ၂၃ ။           ။ ဒစ်ဂျစ်တယ်ဆက်နွယ်ရင်းနှီးမြုပ်နှံမှုနှင့် ခရီးသွားလုပ်ငန်းနောက်ထပ်ဖွံ့ဖြိုးရေး အဆင့်မြင့်တင်မည့် စီမံကိန်းကြီးတစ်ခုတွင် ဖူးခက်အား တီထွင်ဆန်းသစ်မှုက မောင်းနှင်မည့် စမတ်မြို့ကြီးအဖြစ် ယခုနှစ်တွင် ပြောင်းလဲပစ်မည်ဟု သိရသည်။
ယင်းသို့စီစဉ်မှုမှာ အစိုးရ၏ ဒစ်ဂျစ်တယ်စီးပွားရေးပေါ်လစီ၏ အစိတ်အပိုင်းဖြစ်သည်ဟု ဆော့ဖ်ဝဲလုပ်ငန်းအဆင့်မြင့်တင်ရေးအေဂျင်စီ(Sipa)၏ အမျိုးသမီးဥက္ကဋ္ဌ ဂျီရာဝန်ဘွန်းပါးမ်က ပြောသည်။
ဖူးခက်တွင် ဒစ်ဂျစ်တယ်အခြေခံအဆောက်အအုံနှင့် အချက်အလက်စင်တာတစ်ခုတည်ဆောက်ရန် အစိုးရက Sipa သို့ ဘတ်သန်း ၁၀၀ချပေးထားသည်။
"စီမံကိန်းကို အကောင်အထည်ဖော်ရန် သတင်းအချက်အလက်နှင့် ဆက်သွယ်ရေးနည်းပညာဝန်ကြီးဋ္ဌာနက အေဂျင်စီကို တာဝန်ပေးထားသည်။ ""ဖူးခက်ဟာ ထိုင်းနိုင်ငံရဲ့ ပထမဆုံးစမတ်မြို့ဖြစ်လာ မှာဖြစ်ပြီး ၂၀၁၇မှာတော့ ချင်းမိုင်ကို မှန်းထားပါတယ်""ဟု မစ္စဂျီရာဝန်က ပြောသည်။"
ဖူးခက်စမတ်စီးတီးစီမံကိန်းအား အကောင်အထည်ဖော်ရာတွင် တောင်ကိုရီးယား၏ သိပ္ပံ၊ အိုင်စီတီနှင့် အနာဂတ်စီမံကိန်းဝန်ကြီးဋ္ဌာနက အကူအညီပေးမည်ဖြစ်ပြီး ယင်းဝန်ကြီးဋ္ဌာနက တီထွင်ဆန်းသစ်မှုက မောင်းနှင်သည့် စမတ်မြို့ကြီးများ တည်ဆောက်မှုမှ အတွေ့အကြုံနှင့် အသိပညာများ မျှဝေပေးမည်ဟု သိရသည်။
ပြည်သူများ ရှားပါးချို့တဲ့နေသော်လည်း မြောက်ကိုရီးယားက လေဆိပ်သစ်ကြီး ဖွင့်လှစ်
By ဘီဘီစီ 
ပြုံယမ်း၊ ဇွန်-၂၅ ။     ။ နိုင်ငံပိုင်မီဒီယာများမှာ မြောက်ကိုရီးယားလေဆိပ်သစ်ကြီး၏ ပသာဒဖြစ်ဖွယ်ပုံများကို ပုံနှိပ်ဖော်ပြလာခဲ့ သလို၊နေ့စဉ်သတင်းစာ Rodong Sinmun မှာလည်း ခေါင်းဆောာင် ကင်ဂျုံအွန်နဲ့ သူ့ဇနီးသည်တို့ စားသောက်ဆိုင်များနဲ့ ဈေးဆိုင် များကို ကြည့်ရှုစစ်ဆေးနေသည့်ပုံများကို စာမျက်နှာများစွာပေး၍ ဖော်ပြလာခဲ့ကြသည်။
မကြာသေးမီနှစ်များအတွင်း မြောက်ကိုရီးယားက ဧရာမအဆောက်အအုံ စီမံကိန်းကြီးများကို ဖွင့်လှစ်လာခဲ့သော်လည်း ပြည်သူ များမှာမူ ဆင်းရဲသော ဘဝအခြေတွင်သာ နေထိုင်နေကြရဆဲဖြစ်သည်ဟု လူ့အခွင့်အရေးအုပ်စုများက ပြောကြားခဲ့သည်။
လေကြောင်းခရီးစဉ်အနည်းငယ်အတွက်သာ ဝန်ဆောင်မှုပေးမည့် ယခုလေဆိပ်အသစ်ကို ဇူလိုင် ၁ရက်နေ့တွင် ဖွင့်လှစ်ရန် စီစဉ်ထားသည်ဟု ဆိုသည်။
ယခုလအစောပိုင်းကမူ နှစ်၁၀၀အတွင်း အဆိုးရွားဆုံး မိုးခေါင်မှုကို ရင်ဆိုင်ကြုံတွေ့နေရကြောင်း အစိုးရမီဒီယာက ပြောကြား လိုက်သောကြောင့် စားနပ်ရိက္ခာ ရှားပါးပြတ်လပ်မှု ပိုမိုဆိုးရွားသွားမည်ကို စိုးရိမ်ပူပန်မှုများ ဖြစ်ပေါ်လာခဲ့ရသည်။
အာဏာရ အလုပ်သမားပါတီ (Workers’ Party)၏ တရားဝင်နေ့စဉ်သတင်းစာဖြစ်သည့် ဇွန်၁၈ရက်နေ့ထုတ် Rodong Sinmun သတင်းစာ၏ စာမျက်နှာသုံးမျက်နှာစလုံးမှာ လေဆိပ်အတွင်း လိုက်လံပြသခံနေသည့် ကင်ဂျုံအွန်နှင့် ဇနီးသည် ရီဆိုဂျုတို့၏ ပုံများဖြင့် ဖုံးလွှမ်းသွားခဲ့သည်။
မြောက်ကိုရီးယားသို့ အဝင်အထွက် လေကြောင်းခရီးစဉ် အနည်းငယ်မျှသာရှိပြီး၊ အများစုမှာလည်း တရုတ်ကမ္ဘာလှည့်များနှင့် တရားဝင်လုပ်ငန်းကိစ္စနှင့် ခရီးသွားသည့် မြောက်ကိုရီးယားများကို ပြုံယမ်းနှင့် ပေကျင်းကြား သယ်ပို့ပေးရသည့် ခရီးစဉ်များ သာဖြစ်သည်။
မစ္စတာကင်ကမူ ထိုလေဆိပ်အဆောက်အအုံကို ဆုန်ဂွန်း (စစ်တပ်-ပထမ)ခေတ်၏ သမိုင်းမှတ်တိုင်တစ်ခုဟု ပြောဆိုခဲ့သည်ဟု ကိုရီးယား ဗဟိုသတင်းအေဂျင်စီ (KCNA)က ဖော်ပြခဲ့သည်။
အမျိးသားလက္ခဏာလည်းပေါ်၊ ခေတ်သစ်ဗိသုကာနှင့်လည်း လျော်ညီအောင် တည်ဆောက်ထားသည့် လေဆိပ်ကြီးကိုမြင် ရသည်ကို အလွန်ကျေနပ်မိကြောင်း ကင်က ဝန်ထမ်းများနှင့် အရာရှိများကို ပြောကြားခဲ့သည်ဟု ဆိုသည်။
လွန်ခဲ့သည့်နှစ်က ဒုက္ခသည် ၂၇ ဦးကိုသာ ဂျပန်က လက်ခံခဲ့ပြီး လျှောက်ထားသူ ၉၉ ရာခိုင်နှုန်းကို ပယ်ချခဲ့
By အေအက်ဖ်ပီ 
တိုကျို၊ ဇန်နဝါရီ ၂၃ ။            ။ ဒုက္ခသည်များ ပိုမိုလက်ခံရန် လူ့အခွင့်အရေးအုပ်စုများက ဂျပန်အစိုးရကို တိုက်တွန်းနေသော်လည်း ဂျပန်သည် လွန်ခဲ့သည့်နှစ်က ဒုက္ခသည် ၂၇ ဦးကိုသာ လက်ခံခဲ့ပြီး လျှောက်ထားသူ အားလုံးနီးပါးကို ပယ်ချခဲ့သည်ဟု အရာရှိများက ဇန်နဝါရီ ၂၃ တွင် ပြောသည်။
ဂျပန်သည် ၎င်း၏နိုင်ငံတွင်းနေ လူ့အဖွဲ့အစည်းအတွင်းသို့ ဒုက္ခသည်အများအပြားစီးဝင်လာမည်ကို ကာလကြာမြင့်စွာ စိုးရိမ်နေပြီး လက်ခံသည့် ဒုက္ခသည်အရေအတွက်ကို တင်းတင်းကျပ်ကျပ် ကန့်သတ်ထားသည်။
ဒုက္ခသည်အဆင့်အတန်းရရှိရန် ကြိုးစားသူ ထောင်ပေါင်းများစွာတွင် ဆီးရီးယားလူမျိုးငါးဦးပါဝင်ခဲ့သော်လည်း သုံးဦးကိုသာ ဂျပန်က လက်ခံခဲ့သည်။ လွန်ခဲ့သည့်နှစ်က စစ်ဒဏ်ခံ ဆီးရီးယားမှ ဥရောပသို့ ဝင်ရောက်လာသည့် ဆီးရီးယားလူမျိုးအရေအတွက်မှာ လွန်စွာများပြားခဲ့သည်။
"၂၀၁၅ ခုနှစ်က ဒုက္ခသည်အဖြစ်လျှောက်ထားသူပေါင်း ၇,၅၈၆ ဦးရှိသည်ဟု တရားရေးဝန်ကြီးဋ္ဌာနက ပြောကြားခဲ့ရာ ၉၉ရာခိုင်နှုန်းကျော်မှာ ပယ်ချခံရသည်။ ဂျပန်လက်ခံခဲ့သော အခြားလျှောက်ထား သူများတွင် အာဖဂန်မှ ခြောက်ဦး၊ အီသိုယိုးပီးယား သုံးဦးနှင့် သီရိလင်္ကာ သုံးဦးပါဝင်သည်။"
လွန်ခဲ့သည့်နှစ်က လက်ခံခဲ့သည့် ဒုက္ခသည်အရေအတွက်မှာ ၂၀၁၄က ၁၁ဦး၊ ၂၀၁၃ က ခြောက်ဦးနှင့် နှိုင်းယှဉ်လျင် ခုန်တက်လာခြင်းဖြစ်သည်ဟု ဝန်ကြီးဋ္ဌာနက ဆိုသည်။
မကြာသေးမီနှစ်များအတွင်း တိုးတက်မှုရှိလာသော်လည်း နောက်ထပ်လျှောက်ထားသူများကို လက်ခံသွားမည်ဟု ဂျပန်ဒုက္ခသည်များအဖွဲ့က ပြောသည်။ ဂျပန်သည် ကုလသမဂ္ဂ ဒုက္ခသည်များဆိုင်ရာ မဟာမင်းကြီးရုံး၊ အဲန်ဂျီအိုအဖွဲ့အစည်းများနှင့် ဆွေးနွေးမှုများပြုလုပ်ကာ နိုင်ငံတကာစံနှုန်းနှင့် အညီ ဒုက္ခသည်များကို အတည်ပြုလက်ခံရေးမြန်မြန်ဆန်ဆန်စဉ်းစားမည်ဟု မျှော်လင့်ကြောင်း ယင်းအဖွဲ့ ကပြောသည်။
အကြမ်းဖက်မှု တိုက်ဖျက်ရေးစာချုပ်အား လက်မှတ်ရေးထိုးရန် ထိုင်းနှင့် သြစတြေးလျစီစဉ်
By ဘန်ကောက်ပို့စ် 
ဘန်ကောက်၊ ဇန်နဝါရီ ၂၃ ။              ။ ထိုင်းနှင့် သြစတြေးလျတို့သည် အကြမ်းဖက်မှုတိုက်ဖျက်ရေး စာချုပ်တစ်ခုအား လက်မှတ်ရေးထိုးရန် စီစဉ်လျက်ရှိပြီး ဒေသတွင်းအကြမ်းဖက်မှု အားကိုင်တွယ်ရာတွင် အနီးကပ်ပူးပေါင်းဆောင်ရွက်ရန် ကတိပြုလိုက်ကြသည်ဟု ထိုင်းဒု-ဝန်ကြီးချုပ်နှင့် ကာကွယ်ရေးဝန်ကြီး ပရာဝတ်ဝေါင်ဆူဝန်က ပြောသည်။
ဇန်နဝါရီ ၂၂က သြစတြေးလျတရားရေးဝန်ကြီး မိုက်ကယ်ကီးနန်နှင့် ဆွေးနွေးပြီးနောက် ပရာဝတ်က ပြောကြားခဲ့ခြင်းဖြစ်သည်။ ဆွေးနွေးပွဲများမှာ နိုင်ငံဖြတ်ကျော်ပြစ်မှု၊ မူးယစ်ဆေးဝါးမှုနှင့် အကြမ်းဖက်မှု တို့အား နှိမ်နင်းရာတွင် ပူးပေါင်းလုပ်ဆောင်ရန် အဓိကရည်ရွယ်ခဲ့ကြောင်း ဗိုလ်ချုပ်ကြီးပရာဝတ်က ပြောသည်။ ဇန်နဝါရီ ၁၄က အင်ဒိုနီးရှားနိုင်ငံ ဂျာကာတာတွင် ကြောက်မက်ဖွယ် အကြမ်းဖက် တိုက်ခိုက် မှုဖြစ်ပွားပြီးနောက် ဒေသတွင်း အိုင်အက်စ်လှုပ်ရှားမှုများနှင့် ပတ်သက်၍ စိုးရိမ်ကြောင်း သြစတြေးလျအာဏာပိုင်များက ထုတ်ဖော်ပြောကြားခဲ့သည်။
"""သြစတြေးလျနဲ့ ကျွန်တော်တို့ရဲ့ ပူးပေါင်းဆောင်ရွက်မှုက ခိုင်မာလာမှာပါ။ နောက်ပြီးတော့ အကြမ်းဖက်မှုတိုက်ဖျက်ရေးပူးပေါင်းဆောင်ရွက်မှု နားလည်မှုစာချွန်လွှာတစ်ခုကိုလည်း လက်မှတ်ရေးထိုးမှာပါ။ ဒါပေမဲ့ အသေးစိတ်အချက်အလက်တွေနဲ့ပတ်သက်ပြီး အရင်ဆုံးဆွေးနွေးရဦးမှာဖြစ်ပါတယ်""ဟု ပရာဝတ်ကဆိုသည်။"
ထိုင်းအာဏာပိုင်များသည် အိုင်အက်စ်ဆက်နွယ်တိုက်ခိုက်မှုများကို တားဆီးရန် အစွမ်းကုန်ဆောင်ရွက်လျက်ရှိသည်ဟု ဒု-ဝန်ကြီးချုပ်က ပြောသည်။ ထို့အပြင် ထိုင်းတွင် အိုင်အက်စ်မရှိကြောင်းလည်း ၎င်းကထပ်မံပြောသည်။
အကြမ်းဖက်မှုသည် နီးကပ်စွာပူးပေါင်းဆောင်ရွက်ရန်လိုအပ်သော ဒေသတွင်းစိန်ခေါ်မှုတစ်ခုဖြစ်သည်ဟု မစ္စတာကီးနန်ကလည်းပြောသည်။ ၎င်း၏ ထိုင်းခရီးစဉ်သည် နှစ်နိုင်ငံလုံခြုံရေးအတွက် ပူးပေါင်းဆောင်ရွက်ရာတွင် အမြင်နှင့် သတင်းအချက်အလက်များဖလှယ်ရန် ရည်ရွယ်သည်ဟုလည်း ကီးနန်ကဆိုသည်။ ကီးနန်သည် မူးယစ်ဆေးဝါးပြသနာများနှင့် ပတ်သက်၍ ထိုင်းတရားရေးဝန်ကြီး ပိုင်ဘွန်းကွမ်းချာယာနှင့်လည်း ဆွေးနွေးခဲ့သည်။
သြစတြေးလျဝန်ကြီးနှင့် ဆွေးနွေးခဲ့သော အဆင့်မြင့်အရာရှိကြီးများတွင် လုံခြုံရေးကိစ္စများတွင် ကြီးကြပ်ရသော ဒု-ရဲချုပ် သီရိဝရရန်ဆီဘရာမာနာကူလ်လည်း ပါဝင်ခဲ့သည်။ ဆွေးနွေးပွဲတွင် နိုင်ငံဖြတ်ကျော် အကြမ်းဖက်မှုနှင့် ပတ်သက်သည့် သတင်းအချက်အလက်များဖလှယ်ခဲ့သည်ဟု သီရိဝရက ပြောသည်။
စစ်သွေးကြွဟု သံသယရှိသူများကို အိန္ဒိယဖမ်းဆီး
By အေအက်ဖ်ပီ 
နယူးဒေလီ၊ ဇန်နဝါရီ ၂၃ ။           ။ လာမည့်သီတင်းပတ်တွင် သမ္မတနိုင်ငံနေ့အခမ်းအနားများမပြုလုပ်မီ နိုင်ငံတစ်ဝန်းစီးနင်းမှုများတွင် စစ်သွေးကြွဟု သံသယရှိသည့် အုပ်စုတစ်ခုကို အိန္ဒိယအကြမ်းဖက်တိုက်ဖျက်ရေးရဲတပ်ဖွဲ့က ဖမ်းဆီးလိုက်ပြီး ဗုံးလုပ်သည့်အရာများလည်း သိမ်းဆည်းရမိခဲ့သည်ဟု အရာရှိများက ဇန်နဝါရီ ၂၂ တွင် ပြောကြားခဲ့သည်။
အကြမ်းဖက်ပြစ်မှုများကို စုံစမ်းစစ်ဆေးသော ပြည်ထောင်စုရဲတပ်ဖွဲ့ယူနစ်တစ်ခုဖြစ်သော အမျိုးသားစုံစမ်းစစ်ဆေးရေးအေဂျင်စီ(NIA)က ပြည်နယ်လေးခုတွင် စီးနင်းမှုများပြုလုပ်ပြီးနောက် သံသယရှိသူ ငါးဦးကို ဖမ်းဆီးခဲ့ပြီး နောက်ထပ်အမျိုးသားကိုးဦးကိုလည်း ပြည်တွင်းစစ်သွေးကြွခေါင်းဆောင်တစ်ဦးနှင့် ဆက်စပ်မှုရှိမရှိ စစ်ဆေးလျက်ရှိသည်ဟု ပြည်ထဲရေးအရာရှိတစ်ဦးက ပြောကြားခဲ့သည်။ လက်လုပ်ဗုံးများပြုလုပ်ရာတွင် အသုံးပြုသော အရာများကို နေရာနှစ်ခုမှ တွေ့ရှိခဲ့သော်လည်း ဗုံးများကိုမူ မတွေ့ခဲ့ကြောင်း အဆိုပါအရာရှိက သတင်းထောက်များကို ပြောကြားခဲ့သည်။
"""သူတို့ဟာ စစ်သွေးကြွခေါင်းဆောင်တစ်ဦးနဲ့ အဆက်အသွယ်ရှိတဲ့ အွန်လိုင်းအစွန်းရောက်အုပ်စုရဲ့ အစိတ်အပိုင်းတွေဖြစ်ပြီး လက်နက်တွေရရှိဖို့ စီစဉ်နေခဲ့ကြပါတယ်""ဟု ယင်းအရာရှိက   ပြောသည်။ ခေါင်းဆောင်ဖြစ်သူမှာ အိန္ဒိယမူဂျာဟီဒင်(IM)စစ်သွေးကြွတစ်ဦးဖြစ်ပြီး IM မှာ များပြားသည့် ဗုံးခွဲတိုက်ခိုက်မှုများပြုလုပ်သည့် ပြည်တွင်းက အစွန်းရောက်အုပ်စုတစ်ခုဖြစ်သည်ဟုလည်း ၎င်းကပြောသည်။"
ယူစွပ်ဟုသာ သိရှိထားသော ယင်းခေါင်းဆောင်ဖြစ်သူ၏ နေရာအတိအကျကို စုံစမ်းစစ်ဆေးသူများက မသိရသေးဟုလည်း နယူးဒေလီမှ ယင်းအရာရှိက ပြောသည်။ သံသယရှိသူများမှာ အိုင်အက်စ်အဖွဲ့၏ အဖွဲ့ငယ်တစ်ခုမှဖြစ်သည်ဆိုသည့် မီဒီယာများ၏ သတင်းများကိုမူ ၎င်းကငြင်းဆိုခဲ့သည်။ သို့သော်လည်း သံသယရှိသူအချို့မှာ အိန္ဒိယနိုင်ငံအတွင်း လက်နက်ဖြင့်သင်တန်းပေးရန် စီစဉ်နေသည်ဟု ၎င်းကဆိုသည်။
သံသယရှိသူများမှာ မဟာရက်ရှ်ထရာ၊ ကာနာတာကာ၊ တေလန်ဂါနာနှင့် ဥတာပရာဒေ့ရှ်ပြည်နယ်တို့မှ ဖြစ်ပြီး ၎င်းတို့အား နောက်ထပ်စစ်ဆေးမေးမြန်းရန် မြို့တော်သို့ ခေါ်ဆောင်မည်ဖြစ်သည်။
စိတ်အနှောင့်အယှက်မဖြစ်စေသည့် မေးခွန်းမေးနည်း ဂျာနယ်လစ်များကို ထိုင်းသင်ကြားမည်
By ရိုက်တာ 
ဘန်ကောက်၊ ဇွန် ၂၅ ။      ။ ထိုင်းဝန်ကြီးချုပ် ပရာယွတ်ချန်အိုချာက ၎င်းအားစိတ်အနှောင့်အယှက်မဖြစ်စေသည့် မေးခွန်းများ မည်သို့မေးရမည်ကို ဂျာနယ်လစ်များအား သင်ကြားပေးရန် အစည်းအဝေးတစ်ခုကို အစိုးရက မကျင်းပမီ ရက်အနည်းငယ်အလို တွင် ၎င်းအနေဖြင့် စာနယ်ဇင်းကို မကြောက်ဟု ဇွန် ၂၅ က ထိုင်းဝန်ကြီးချုပ်က ပြောကြားခဲ့သည်။
လူမှုရေးအရ စိတ်အနှောင့်အယှက်ဖြစ်စေသည့် အမှားများကျူးလွန်လေ့ရှိသူပရာယုသည် ၎င်းအာဏာသိမ်းပြီးနောက်ပိုင်း တစ်နှစ် အတွင်း မီဒီယာများနှင့် အဆင်ပြေလိုက် မပြေလိုက်ဆက်ဆံရေးမျိုးရှိနေသူဖြစ်သည်။
တစ်ခါက အမှန်တရားကို မတင်ပြသော ဂျာနယ်လစ်များကို သတ်ဖြတ်ပစ်နိုင်သည်ဟု ပရာယုက ပြောဖူးသည်။သို့သော်လည်း ယင်းသို့ပြောကြားမှုမှာ ဟာသတစ်ခုလိုသာ ပြောကြားခဲ့ခြင်းဖြစ်ကြောင်း နောက်ပိုင်းတွင် ၎င်း၏ ရုံးက ထုတ်ပြန်ခဲ့သည်။
၎င်းအား နှစ်သက်သူများက အန်ကယ်ပရာယုဟုခေါ်ဆိုသော်လည်း ဝေဖန်ကန့်ကွက်သူများကို အင်အားအလွန်အကျွံသုံးမှုအပေါ် လူ့အခွင့်အရေးအုပ်စုများက ဝေဖန်လျက်ရှိသည်။
"မီဒီယာကို ဆင်ဆာဖြတ်ရန် မည်သည့်အခါမျှ မကြိုးစားဟု ပရာယုကဆိုသည်။ ""ကျွန်တော် စာနယ်ဇင်းကိုမကြောက်ပါဘူး။ ဒါပေမဲ့ မျှတမှုကို တောင်းဆိုပါတယ်။ ဘာဖြစ်လို့လည်းဆိုတော့ ဘာကို မပြောဘို့ မရေးဘို့ စာနယ်ဇင်းကို ဘယ်တုံးကမှ မပြောဖူးပါဘူး။မီဒီယာနှင့် ကျွန်တော် ရင်းရင်းနှီးနှီးပါဘဲ"" ဟု ပရာယုက သတင်းထောက်များကို ပြောကြားခဲ့သည်။ မီဒီယာကို မထိန်းချုပ်သကဲ့သို့ ၎င်းအပေါ်မီဒီယာက သြဇာလွှမ်းမှုကိုလည်း မထိန်းချုပ်ဟု ပရာယုကဆိုသည်။"
အစိုးရသည်နားလည်မှုတည်ဆောက်ရေးနှင့် ပရာယုအားစိတ်အနှောင့်အယှက်မဖြစ်စေသည့် မေးခွန်းများမေးနည်း သင်ကြားပေး ရန်ပြည်တွင်းပြည်ပဂျာနယ်လစ် ၂၀၀ ခန့်အတွက် အစည်းအဝေးတစ်ခုကိုလာမည့်သီတင်းပတ်တွင် ကျင်းပမည်ဟု ပရာယုအစိုးရ ၏ ပြောခွင့်ရပုဂ္ဂိုလ် ဝင်ထိုင်းဆူဝါရီက ပြောကြားခဲ့သည်။
ထိုင်းနယ်စပ်ကုန်သွယ်ရေး သောက်သုံးရေများ အဝယ်လိုက်နေ
By ဘန်ကောက်ပို့စ် 
ဘန်ကောက်၊ ဇန်နဝါရီ ၂၄ ။             ။ နယ်စပ်ဒေသများ တစ်လျှောက် သောက်သုံးရေ ရေချိုပြတ်လပ်သဖြင့် ထိုင်းနိုင်ငံ ဆာကိုးပြည်နယ် နယ်စပ်ကုန်သွယ်ရေးတွင် သောက်သုံးရေက အရောင်းရဆုံးဖြစ်လာနေသည်။
ကမ္ဘောဒီးယားမှ တစ်နိုင်တစ်ပိုင်ဈေးသည်များက အာရန်ယာပရာသက်နယ်စပ်ဂိတ်ကို ဖြတ်ကာ ထိုင်းနိုင်ငံတွင်းမှ သောက်သုံးရေကို နေ့စဉ် တစ်နေ့လျှင် ရေလီတာပေါင်း ၅၀၀၀၀ နီးပါး လာရောက်ဝယ်ယူနေကြပြီး နိုင်ငံတွင်း ပြန်လည်ရောင်းချနေရကြောင်း Thai Rath Online သတင်းတွင် ဇန်နဝါရီ ၂၃ ရက်က ဖော်ပြသည်။
ဆယ်လီတာဆံ့ ရေလှည်းများ၊ ပုံမှန်ရေးဘူးများများ ထိုင်းနယ်စပ်မှ ကမ္ဘောဒီးယားနိုင်ငံတွင်းသို့ ကုန်သွယ်ဝင်ရောက်လျက်ရှိသည်ကို တွေ့မြင်နေရသည်။
ထိုသို့ သောက်ရေအရောင်းအဝယ်ကုန်သွယ်မှုကြောင့် စည်းကားရှုပ်ထွေးလျက်ရှိနေရာ တရားမဝင်ပစ္စည်းများကိုလည်း အခွင့်ကောင်းယူလျက် မှောင်ခိုတင်သွင်းလာမည်ကို အာဏာပိုင်များအတွက် သတိထားစောင့်ကြည့်နေရလျက်ရှိသည်။
အမေရိကန်ဦးဆောင်သည့် ပစိဖိတ်ဖြတ်ကျော် ကုန်သွယ်ရေးမဟာမိတ်ပြုမှုကို မလေးရှားတွင် ကန့်ကွက်ရှုတ်ချ
By ဘန်ကောက်ပို့စ် 
ကွာလာလမ်ပူ၊ ဇန်နဝါရီ ၂၄ ။           ။ အမေရိကန်ဦးဆောင်သော ပစိဖိတ်ဖြတ်ကျော်မိတ်ဖက် TPP ကုန်သွယ်ရေးမဟာမိတ်ပြုမှုကို မလေးရှားနိုင်ငံတွင် လာမည့်သီတင်းပတ်လွှတ်တော်၌ အစိုးရက ပယ်ဖျက်ပေးရန် တောင်းဆိုလျက် ထောင်ပေါင်းများစွာသောဆန္ဒပြသူများက မြို့တော်ကွာလာလမ်ပူတွင် ဇန်နဝါရီ ၂၃ ရက်က ကန့်ကွက်ရှုတ်ချခဲ့ကြသည်။
တက်ကြွလှုပ်ရှားသူအဖွဲ့အသီးသီးနှင့် အတိုက်အခံပါတီများအပါအဝင် ငြိမ်းချမ်းစွာ ဆန္ဒပြသူများက TPP ဆန့်ကျင်ရေးစာတမ်းများပါ တီရှပ်များလည်း အတော်များများက ဝတ်ဆင်ထားပြီး သတိပေးစာတမ်းများကိုလည်း ကိုင်စွဲထားကြသည်။
လွတ်လပ်ရေးရင်ပြင်တွင် ရာနှင့်ချီသည့် လူအချို့က စုရုံးဆန္ဒပြနေပြီး အတိုက်အခံပါတီ ပန်မလေးရှားအစ္စလာမ်မစ်ပါတီကို ထောက်ခံသူများ အဓိကပါဝင်သည့် လူ ၃၀၀၀ နီးပါးရှိသော လူအုပ်က စီတန်းလှည့်လည်ကာ အနားရှိ TPP အပေါ် ဝေဖန်မှုများ ဟောပြောရာနေရာသို့ ချီတက်ခဲ့ကြသည်။
TPP က မလေးရှားနိုင်ငံ၏ လွတ်လပ်သော အချုပ်အခြာအာဏာပိုင်မှုကို ထိပါးလာမည်ဖြစ်ကြောင်း၊ အလုပ်အကိုင်များကို လျှော့ချလာပြီး ဆေးဝါးပစ္စည်းဈေးနှုန်းများ   မြင့်တက် လာစေလိမ့်မည်ဖြစ်ကြောင်း  ထင်ရှားအရေးပါသည့် အတိုက်အခံခေါင်းဆောင် ချုတီယန်ချန်းက ဆန္ဒပြလူအုပ်အား ဟောပြောခဲ့သည်။
"""ဒါက ချမ်းသာတဲ့ လူတွေအတွက်ပဲ ဖြစ်စေမှာပါ။ မလေးရှားက ဆင်းရဲတဲ့ပြည်သူတွေအပေါ် အကူအညီဖြစ်စေမှာ မဟုတ်ဘူး။ ကျွန်တော်မိသားစုနဲ့ ကျွန်တော်အပေါ် ဘာအကျိုးကျေးဇူးမှ   ပေးလာမှာ မဟုတ်ဘူး။""ဟု ဆန္ဒပြပွဲတွင် ပါဝင်ခဲ့သူ ကျောင်းသားတစ်ဦးက ပြောသည်။"
အီရန်က အနောက်အုပ်စုကို မယုံကြည် တရုတ်နှင့်သာ ရင်းရင်းနှီးနှီး ဆက်ဆံသွားမည်ဟုဆို
By ရိုက်တာ 
တီဟီရန်၊ ဇန်နဝါရီ-၂၄ ။             ။ ဇန်နဝါရီ ၂၃ရက်နေ့က တွေ့ဆုံရာတွင် ခါမေနီက တရုတ်သမ္မတ ရှီကျင့်ဖျင်အား တီဟီရန်အနေဖြင့် တရုတ်ကဲ့သို့ ပိုမိုလွတ်လပ်သော နိုင်ငံများနှင့် ဆက်ဆံရေးချဲ့ထွင်ရန် ကြိုးစားနေသည်ဟု ပြောကြားခဲ့သည်။
ရှီမှာ အီရန်နှင့် သမိုင်းဝင်နျူကလီးယား သဘောတူညီချက် စေ့စပ်ညှိနှိုင်းခဲ့သည့် အင်အားကြီးနိုင်ငံအုပ်စုအနက် ခါမေနီနှင့် ပထမဆုံးတွေ့ဆုံသည့် နိုင်ငံ့ခေါင်းဆောင်ပင် ဖြစ်သည်။ ရှီမှာ အရှေ့အလယ်ပိုင်း ခရီးစဉ်အဖြစ် သောကြာနေ့နှောင်းပိုင်းက အီရန်သို့ ရောက်ရှိလာခဲ့သည်။
ရှီက ခါမေနီနှင့် မတွေ့ဆုံမီတွင် ပထမဦးစွာ အီရန်သမ္မတ ဟက်ဆန် ရိုဟန်နီနှင့် သမ္မတအိမ်တော်တွင် တွေ့ဆုံခဲ့ပြီး ခေါင်းဆောင်နှစ်ယောက် ရှေ့မှောက်တွင် သံတမန်နှင့် စီးပွားရေးပူးပေါင်း   ဆောင်ရွက်မှုများ တိုးချဲ့ရန် ရည်ရွယ်သည့် သဘောတူညီချက် ၁၇ချက်ကို လက်မှတ်ရေးထိုးခဲ့ကြသည်။ အပြန်အလှန် ကုန်သွယ်မှု မြှင့်တင်ရန်လည်း နှစ်နိုင်ငံ သဘောတူညီခဲ့ကြသည်။
“ဒီနေ့မှာ နှစ်နိုင်ငံကြား မဟာဗျူဟာမြောက် ဆက်ဆံရေးတွေအကြောင်းကို ဆွေးနွေးခဲ့ကြပြီး၊ ဘက်စုံလွှမ်းခြုံအကြုံးဝင်တဲ့ ၂၅နှစ် စာချုုပ်ကိုလည်း လက်မှတ်ရေးထိုးခဲ့ကြတဲ့အပြင် လာမယ့်၁၀နှစ်မှာ နှစ်နိုင်ငံဆက်ဆံရေးကို အဆင့်မြှင့်သွားဖို့လည်း သဘောတူခဲ့ကြပါတယ်။ အပြန်အလှန်ကုန်သွယ်မှုကိုလည်း ကန်ဒေါ်လာ ၆၀၀ဘီလျံတန်ဖိုးအထိ တိုးမြှင့်သွားဖို့ ဆုံးဖြတ်ခဲ့ကြပါတယ်”ဟု ရိုဟန်နီက ပြောကြားခဲ့သည်။
၁၄နှစ်တာအတွင်း အီရန်သို့ ပထမဆုံး လာရောက်လည်ပတ်သည့် တရုတ်သမ္မတတစ်ယောက်အနေဖြင့် ရှီက ဘက်စုံလွှမ်းခြုံသည့် မဟာဗျူဟာမြောက် ပါ့တနာဖွဲ့ရန် နှစ်ဖက်စလုံးက သဘောတူကြောင်း ပြောကြားခဲ့သည်။
“ပုံမှန်ဆက်ဆံရေးကို မဟာဗျူဟာမြောက်ဆက်ဆံရေးအဖြစ် ပြောင်းလဲသွားဖို့ ဆုံးဖြတ်ခဲ့ကြပါတယ်။ အပြန်အလှန်ဖလှယ်မှုကို အဆင့်မြှင့်ပြီး နှစ်နိုင်ငံကြား နိုင်ငံရေးယုံကြည်မှုကို မြှင့်တင်ဖို့ ဒီအခွင့်အရေးကို ကောင်းကောင်းအသုံးချသင့်ပါတယ်”ဟု ရှီက ပြောကြားခဲ့သည်။
အီရန်၏ နျူကလီးယားအစီအစဉ်ကို ပစ်မှတ်ထားရျ် နိုင်ငံတကာက ဒဏ်ခတ်ပိတ်ဆို့နေသည် သုံးနှစ်တာကလအတွင်းမှာပင်လျှင် တရုတ်မှာ အီရန်ရေနံကို ထိပ်တန်း သုံးစွဲသူတစ်ယောက် ဖြစ်နေခဲ့သည်။ ယခုအခါ ဒဏ်ခတ်ပိတ်ဆို့မှုများကို ဖယ်ရှားလိုက်ပြီဖြစ်ပြီး အီရန်ကလည်း ရေနံကို တိုးမြှင့်ထုတ်လုပ်လျှက်ရှိ နှစ်နိုင်ငံဆက်ဆံရေးမှာ ပိုမို အားကောင်းလာဖွယ်ရာ ရှိနေသည်။
တီဟီရန်က ၎င်း၏ နျူကလီးယားအစီအစဉ်ကို ထိန်းချုပ်ကန့်သတ်လိုက်သည့်အတွက် အလဲအထပ်အနေဖြင့် နိုင်ငံတကာက ဒဏ်ခတ်ပိတ်ဆို့မှုများ ပြန်လည်ရုပ်သိမ်းပေးရေးတွင် တရုတ်မှာ အဓိကကျသော အခန်းကဏ္ဍမှ ပါဝင်ခဲ့သည်။
ရှီ၏ အလည်အပတ်ခရီးမတိုင်မီတွင် အမေရိကန်က ပေကျင်းအနေဖြင့် အီရန်က နျူကလီးယားစွမ်းရည်ကို ပြန်လည်မထူထောင်ရေး ဝါရှင်တန်နှင့် ဆက်လက်ပူးပေါင်း လုပ်ဆောင်သွားလိမ့်မည်ဟု   မျှော်လင့်မိကြောင်း ပြောကြားခဲ့သည်။
ထိုင်းနိုင်ငံကမ်းခြေတွင် တွေ့သည့် လေယာဉ်အပိုင်းစတစ်ခုမှာ ပျောက်ဆုံးသွားသည့် မလေးရှားလေးယာဉ်ဖြစ်နိုင်သည်ဟု ခန့်မှန်းချက််များထွက်ပေါ်
By ရိုက်တာ 
ဘန်ကောက်၊ ဇန်နဝါရီ-၂၄ ။          ။ လေယာဉ်အစိတ်အပိုင်းဟု ယူဆရသည့် အပျက်အစီးအစတစ်ခုကို ထိုင်းနိုင်ငံတောင်ပိုင်း ကမ်းရိုးတန်း ကမ်းလွန်တွင် တွေ့ရှိခဲ့ရသည်ဟု ဒေသအရာရှိတစ်ဦးက ဇန်နဝါရီ ၂၃ရက်နေ့တွင် ပြောကြားခဲ့ရာ နှစ်နှစ်နီးပါးအလွန်က ပျောက်ကွယ်သွားခဲ့သည့် မလေးရှားလေကြောင်းလိုင်းလေယာဉ် MH370မှ အစိတ်အပိုင်းတစ်ခု ဖြစ်နိုင်သည်ဟူသော ခန့်မှန်းမှုများ ထွက်ပေါ်လာခဲ့သည်။
ပက် ဖနန်းခရိုင်အကြီးအကဲ တန်ယာပတ် ပက်သီခွန်ဖန်က ရိုက်တာသို့ ပြောကြားချက်အရ ကြီးမားသော သတ္တုအဝိုက်အကွေး အစိတ်အပိုင်းတစ်ခုကို နက်ခွန် ဆီ သမ်မာရတ်ပြည်နယ်တွင် ကမ်းတင်လာသည်ကို တွေ့ရှိရာ၊ ရွာသားများက မည်သည့်အစိတ်အပိုင်းဖြစ်သည်ကို ဖော်ထုတ်ပေးရန် အာဏာပိုင်များထံသို့ သတင်းပို့လာခဲ့သည်ဟု ဆိုသည်။
“ အကျယ် ၂မီတာ၊ အရှည် ၃မီတာရှိတဲ့ ဒီအပျက်အစီး အစိတ်အပိုင်းကို ရွာသွားတွေက တွေ့ရှိခဲ့တာပါ”ဟု ပတ်သီခွန်ဖန်က ပြောကြားခဲ့သည်။
ဤတွေ့ရှိချက်ကြောင့် ထိုင်းမီဒီယာများတွင် အပျက်အစီးအစိတ်အပိုင်းမှာ ၂၀၁၄ခုနှစ် မတ်လက ကွာလာလမ်ပူမှ ပေကျင်းသို့ ပျံသန်းစဉ် လိုက်ပါလာသူ ၂၃၉ယောက်နှင့်အတူ ပျောက်ဆုံးသွားခဲ့သည့် MH370လေယာဉ်မှ ဖြစ်နိုင်ကြောင်း ခန့်မှန်းချက်များ ထွက်ပေါ်လာခဲ့သည်။
သို့ရာတွင် ထိုအပျက်အစီးအစိတ်အပိုင်းမှာ လေယာဉ်တစ်စင်းမှ ဖြစ်သည်ဆိုသည်ကို တရားဝင် အတည်ပြုခြင်းတော့ မရှိသေးပေ။ အပိုင်းအစပေါ်တွင် အညှိတက်နေသည်ကို ထောက်ရျ် ပင်လယ်ရေအောက်တွင် တစ်နှစ်ကျော် နစ်မြှုပ်နေခဲ့ခြင်း ဖြစ်နိုင်သည်ဟု တံငါသည်များက ခန့်မှန်းကြောင်း ပက်သီခွန်ဖန်က ထပ်လောင်း ပြောကြားခဲ့သည်။
ဒုက္ခသည်အားလုံးကို လက်ခံလိုက်ပါက ဥရောပ မတည်မငြိမ်ဖြစ်လိမ့်မည်ဟု ပြင်သစ်ဝန်ကြီးချုပ် သတိပေး
By အေအက်ဖ်ပီ 
ဒါးဗို့၊ ဇန်နဝါရီ-၂၄ ။          ။ စက္ကန့်ပိုင်းအတွင်းတွင် ၎င်းတို့၏ သတင်းစကားကို လစ်ဗျားရှိ ဒုက္ခသည်စခန်းများတွင် စမတ်ဖုန်းများနှင့် ဝေငှနေကြသောကြောင့် ဥရောပခေါင်းဆောင်များအနေဖြင့် ဒုက္ခသည်များကို ဥရောပက ကြိုဆိုမည်ဟု လက်လွတ်စပါယ် မပြောကြားရန် ပြင်သစ်ဝန်ကြီးချုပ်က သတိပေးလိုက်သည်။
“လာခဲ့၊ ခင်ဗျားကို ကြိုဆိုမယ်ဆိုတဲ့ သတင်းစကားက အကြီးအကျယ် ရွှေ့ပြောင်းအောင် လှုံ့ဆော်ပေးနေတယ်”ဟု ပြင်သစ်ဝန်ကြီးချုပ် မင်နျူရယ် ဘောက သောကြာနေ့က ဆွစ်ဇာလန်၊ ဒါးဗို့တွင် ကျင်းပသွားခဲ့သော ကမ္ဘာ့စီးပွားရေးဖိုရမ်တွင်  ပြုလုပ်သည့် ဗွီဒီယိုအင်တာဗျူးတစ်ခုတွင် ပြောကြားခဲ့သည်။ စစ်ဒဏ်ခံ အီရတ်နှင့် ဆီးရီးယားမှ ဒုက္ခသည်အားလုံးကိုသာ လက်ခံလိုက်ပါက ဥရောပအနေဖြင့် လုံးဝမတည်မငြိမ်ဖြစ်သွားလိမ့်မည်ဟုလည်း ၎င်းက ပြောကြားခဲ့သည်။
ဥရောပအနေဖြင့် ၎င်း၏ အပြင်စည်းများကို ပိုမိုထိန်းချုပ်နိုင်ရန် လုပ်ဆောင်ရတော့မည်ဟုလည်း ဘောက ပြောကြားခဲ့သည်။
“ဥရောပဟာ သူ့ရဲ့ ကိုယ်ပိုင်နယ်စပ်စည်းတွေကို မကာကွယ်နိုင်တော့ဘူးဆိုရင် ဥရောပဆိုတဲ့ သဘောလက္ခဏာဟာလည်း မေးခွန်းထုတ်စရာ ဖြစ်လာလိမ့်မယ်”ဟုလည်း ၎င်းက ပြောကြားခဲ့သည်။
ဂျာမနီက ၂၀၁၅ခုနှစ်တွင် ရွှေ့ပြောင်းအခြေချနှင့် ဒုက္ခသည် ၁သန်းကျော်ကို လက်ခံနေချိန်တွင် ပြင်သစ်ကမူ ဒုက္ခသည်အမြောက်အများကို ဝင်ခွင့်မပြုဘဲ တံခါးပိတ်ထားခဲ့သည်။ ပြင်သစ်သမ္မတ ဆရန်ဆွာ အော်လွန်းကမူ ပြင်သစ်နိုင်ငံက ဒုက္ခသည် ၂၄၀၀၀ကို ဝင်ခွင့်ပြုမည်ဟု ပြီးခဲ့သည့်နှစ် စက်တင်ဘာလက ပြောကြားခဲ့သည်။
ဒုတိယကမ္ဘာစစ်နောက်ပိုင်းတွင် အကြီးမားဆုံးပမာဏဖြင့် အလုံးအရင်း လှိမ့်ဝင်လာနေသည့် ရွှေ့ပြောင်းအခြေချ ဒုက္ခသည်များကို ဥရောပအနေဖြင့် ကိုင်တွယ်ဖြေရှင်းရန် ရုန်းကန်နေရချိန်တွင် လူထုများကြားတွင် ရွှေ့ပြောင်းအခြေချဆန့်ကျင်ရေး စိတ်ဓာတ်များလည်း ပြင်းထန်နက်ရှိုင်းလာနေသည့် အခင်းအကျင်းတွင် ဘော၏ မှတ်ချက်စကား ထွက်ပေါ်လာခဲ့ခြင်းပင် ဖြစ်သည်။
ဒတ်ချ် ဘဏ္ဍာရေးဝန်ကြီး ဂျာရုန်း ဒစ်ဆယ်အက်ဘလွန်နှင့် ဥရောပဗဟိုဘဏ်ကြီးအကဲ မာရီယို ဒရက်ဂီတို့ကလည်း ဥရောပသို့ ဝင်ရောက်လာနေသည့် ရွှေ့ပြောင်းအခြေချ အရေအတွက်ကို မလျှော့ချနိုင်ပါက ဥရောပလူ့အဖွဲ့အစည်းမှာ ၎င်းတို့ကြောင့် ပြောင်းလဲသွားလိမ့်မည်ဟု သတိပေး ပြောကြားခဲ့သည်။
“ကျနော်တို့ရဲ့ လူ့အဖွဲ့အစည်းဟာ ဒီဒုက္ခသည်တွေကြောင့် ပြောင်းလဲသွားလိမ့်မယ်။ ဘယ်ကိုဦးတည်နေတယ်ဆိုတာတော့ ခန့်မှန်းရုံပဲ တတ်နိုင်မယ်။ ဒီစိန်ခေါ်မှုကို အခွင့်အလမ်းအဖြစ် ပြောင်းလဲဖို့က အချိန်ဘယ်လောက်ကြာဦးမယ်ဆိုတာလည်း ပြောဖို့ စောလွန်းသေးတယ်”ဟု ဒရက်ဂီက ပြောကြားခဲ့သည်။
ဂျာမနီနှင့် ဒိန်းမတ်အပါအဝင် ဥရောပနိုင်ငံတစ်ချို့က ၎င်းတို့အား ကူညီရသည့် စရိတ်နှင့်ကာမိအောင် ဒုက္ခသည်များထံမှ အဖိုးတန်ပစ္စည်းများကို သိမ်းယူနေကြရာ အချို့က ထိုလုပ်ရပ်မှာ နာဇီလက်ထက် အစုလိုက်အပြုံလိုက် မျိုးတုံးသုတ်သင်ရေးကာလက ဂျူးများအပေါ် ကျူးလွန်သည့် လုပ်ရပ်ကို သတိရစရာဖြစ်သည်ဟု ဝေဖန်နေကြသည်။
၀ီကီလိခ်၏ သူလျှိုလုပ်မှုဖွင့်ချချက်အပေါ် ပြင်သစ်က သစ္စာဖောက်ခံရသည်ဟု အမေရိကန်ကို ပြစ်တင်ရှုတ်ချ
By Irish Independent 
ပါရီ၊ ဇွန်-၂၅ ။      ။ အမေရိကန် အမျိုးသားလုံခြုံရေးအေဂျင်စီ (NSA)က မစ္စတာ အော်လွန်းနဲ့ သူ့ရှေ့က သမ္မတနှစ်ဦးဖြစ်သည့် နစ်ကိုလပ် ဆာကိုဇီနဲ့ ဂျက်ရှီယက်တို့၏ ဖုန်းအဆက်အသွယ်များကို ခိုးဖမ်းခဲ့ကြောင်း အွန်လိုင်း လျို့ဝှက်ချက်ဖော်ထုတ်ဖွင့်ချသည့် ဝီကီလိခ် (WikiLeaks)က ဖွင့်ချမှု၏ နောက်ဆက်တွဲအနေဖြင့် ဝန်ကြီးများ၊ စစ်တပ်နှင့် ထောက်လှမ်းရေးတပ်မှူးများ၏ အရေးပေါ် အစည်းအဝေးအပြီးတွင် ပြင်သစ်၏ သတိပေးချက် ထွက်ပေါ်လာခဲ့သည်။
နိုင်ငံရေး၊ စီးပွားရေးနှင့် သံတမန် အချက်အလက်များအတွက် အမေရိကန်က အရင်းနှီးဆုံးမဟာမိတ်များကိုပင် သူလျှိုလုပ်ခဲ့သည် ဟူသည့် စွဲချက်များက ပါလီမန်က ပြင်သစ်ထောက်လှမ်းရေးအေဂျင်စီများကို ဖုန်းအချက်အလက်များနှင့် အွန်လိုင်းလှုပ်ရှားမှုများ ကို စောင့်ကြည့်နိုင်စေရန် အခွင့်အာဏာသစ်များ အပ်နှင်းသွားမည့် ဥပဒေကြမ်းအသစ်တစ်ခုကို အပြီးသတ်ရေးဆွဲပြဌာန်းနေ ရာ ပြင်သစ်နိုင်ငံတွင် နိုင်ငံရေးမုန်တိုင်းတစ်ခုကို ဖြစ်ပေါ်စေခဲ့သည်။
ပထမဆုံး သူလျှိုလုပ်ကြောင်း ဖွင့်ချချက်ထွက်ပေါ်ခဲ့ရာ ၂၀၁၃ခုနှစ် နှောင်းပိုင်းကတည်းက အမေရိကန်ပြည်ထောင်စုနှင့် ပြင်သစ် နှစ်နိုင်ငံကြား ပေါ်ပေါက်လာခဲ့သည့် အကြောင်းခြင်းရာများမှာ လက်ခံနိုင်ဖွယ်မရှိကြောင်း ပြင်သစ်သမ္မတရုံးက ပြောကြားခဲ့သည်ဟု ဆိုသည်။
‘အဲဒီအချိန်တုန်းက အမေရိကန်အာဏာပိုင်တွေက ကတိပေးခဲ့ကြတယ်။ သူတို့ဟာ ဒီကတိကဝတ်တွေကို မမေ့မလျော့ လိုက်နာစောင့်ထိန်းသင့်တယ်’’ဟု ယမန်နေ့က အရေးပေါ် ကာကွယ်ရေးကောင်စီအစည်းအဝေးပြီးနောက် ထုတ်ပြန်သည့် ကြေညာချက်တစ်ခုတွင် ပြောကြားခဲ့သည်။
‘ပြင်သစ်နိုင်ငံအနေနဲ့ အချုပ်အခြာအာဏာနဲ့ ကာကွယ်မှုကို ခိုင်မာအားကောင်းအောင် လုပ်ဆောင်သွားမှာဖြစ်ပြီး၊ အကျိုးစီးပွားတွေရဲ့ လုံခြုံရေးနဲ့အကာကွယ်ကို နှောင့်ယှက်ဖျက်ဆီးမှုမှန်သမျှကို သည်းခံမှာမဟုတ်ဘူး’’ဟုလည်း အဆိုပါ ကြေညာချက်တွင် ပြောကြားထားသည်။ ထို့အပြင် သူလျှိုလုပ်မှုကိစ္စကို ဆွေးနွေးရန် ပြင်သစ်နိုင်ငံခြားရေးဝန်ကြီးဌာနက အမေရိကန်သံအမတ်ကို ဆင့်ခေါ်ခဲ့သည်ဟု သံတမန်အသိုင်းအဝိုင်းမှ သိရသည်။
ဇွန်၁၆ရက်နေ့နှောင်းပိုင်းက ထုတ်ဝေခဲ့သည့် ဝီကီလိမှတ်တမ်းများအရ အမေရိကန် အမျိုးသားလုံခြုံရေးအေဂျင်စီ (NSA) မှာ ပြင်သစ်သမ္မတများကို ၂၀၀၆ခုနှစ်မှ ၂၀၁၂ခုနှစ်အထိ ၆နှစ်တိုင်တိုင် သူလျှိုလုပ် ထောက်လှမ်းလာနေခဲ့သည်ဟု ဆိုသည်။
ပစိဖိတ်ကုန်သွယ်ရေးအဖွဲ့ထဲမဝင်ရေး မလေးရှားတွင် ထောင်ပေါင်းများစွာ ဆန္ဒပြ
By အေအက်ဖ်ပီ 
ကွာလာလမ်ပူ၊ ဇန်နဝါရီ-၂၄ ။           ။ လွတ်လပ်စွာ ကုန်သွယ်မှုသဘောတူညီချက်ကို ပါလီမန်တွင် အခြေအတင် မဆွေးနွေးမီ ရက်ပိုင်းအလိုတွင် ပစိဖိတ်ဖြတ်ကျော် စီးပွားဖက်အဖွဲ့ (Trans Pacific Partnership-TPP)သို့ ဝင်ရောက်မည့် အစီအစဉ်များကို ဇန်နဝါရီ ၂၃ရက်နေ့တွင် မလေးရှားနိုင်ငံသား ၅၀၀၀နီးပါးက သုံးနာရီကြာ ဆန့်ကျင်ဆန္ဒပြခဲ့ကြသည်။
အတိုက်အခံပါတီ Parti Islam Se-Malaysia(PAS)က ဦးဆောင်၍ အစိုးရမဟုတ်သည့် အဖွဲ့အစည်းများနှင့် ကျောင်းသားသမဂ္ဂများနှင့် ဆန့်ကျင်သူများက တီပီပီဆန့်ကျင်ရေး ကြွေးကြော်သံများ၊ နဖူးစည်းစာတန်းများ ကိုင်ဆောင်ကာ ကွာလာလမ်ပူမြို့လယ်ရှိ Padang Merbokတွင် စုရုံးခဲ့ကြသည်။
ဝန်ကြီးချုပ် နာဂျစ် ရာဇက်၏ အစိုးရကမူ လူသုံးကုန်ပစ္စည်း၊ ဓာတ်သတ္တုနှင့် လျှပ်စစ်ပစ္စည်းပို့ကုန်များအပေါ်တွင် မှီခိုနေရသည့် မလေးရှားနိုင်ငံအဖို့ အဖွဲ့ဝင်များက တစ်ကမ္ဘာလုံးစီးပွားရေး၏ ၄၀ရာခိုင်နှုန်းကို ချုပ်ကိုင်ထားသည့် ကုန်သွယ်ရေးဇုန်နှင့် ကင်းလွတ်၍ မရပ်တည်နိုင်ကြောင်း စောဒကတက် ပြောကြားခဲ့သည်။
သို့ရာတွင် တီပီပီကို ဆန့်ကျင်သူများကမူ သဘောတူညီချက်အရ အမျိုးသားအကျိုးစီးပွားကို အလျော့ပေးလိုက်ရပြီး၊ နိုင်ငံခြားကုမ္ပဏီများကို အခွင့်အရေးပေးမည်ကို စိုးရိမ်နေကြသည်။ ထိုအငြင်ပွားဖွယ် တီပီပီဥပဒေကြမ်းကို ငြင်းခုန်မဲပေးရန်အတွက် ပါလီမန် အထူးအစည်းအဝေးကို အင်္ဂါနေ့မှ ကြာသပတေးနေ့အထိ ကျင်းပမည်ဖြစ်သည်။
အာဏာရ ဘာရီဆန်အမျိုးသားပါတီက ပါလီမန်တွင် အများစုဖြစ်သောကြောင့် ဥပဒေကြမ်းကို အတည်ပြုဖို့ ဖြစ်နိုင်ခြေများသော်လည်း ဆန့်ကျင်သူများကမူ လွှတ်တော်အမတ်များအနေဖြင့် တိုင်းပြည်၏ အနာဂတ်ကို အလောင်းအစားမလုပ်သင့်ဘဲ၊ ဆင်ဆင်ခြင်ခြင်ဖြင့် မဲပေးကြလိမ့်မည်ဟု မျှော်လင့်ကြောင်း ပြောကြားခဲ့သည်။
ကျောက်ကပ်မှောင်ခိုအရောင်းအဝယ်ကို သီရိလင်္ကာ စုံစမ်းလျှက်ရှိ
By ရိုက်တာ 
ကိုလံဘို၊ ဇန်နဝါရီ-၂၄ ။           ။ နိုင်ငံခြားသားများအတွက် ကျောက်ကပ်အစားထိုးမှုမှန်သမျှကို အာဏာပိုင်များက ပိတ်ပင်လိုက်ပြီး နှစ်ရက်အကြာတွင် ခွဲစိတ်ဆရာဝန်တစ်စုက လူ့ကျောက်ကပ်များ ရောင်းဝယ်ဖောက်ကားသည့် မှောင်ခိုလုပ်ငန်းတစ်ခုကို လုပ်ကိုင်နေကြောင်း စွပ်စွဲချက်များကို စတင် စုံစမ်းစစ်ဆေးနေပြီဖြစ်ကြောင်း သီရိလင်္ကာ ကျန်းမာရေးဝန်ကြီးက ဇန်နဝါရီလ ၂၃ရက်နေ့တွင် ပြောကြားခဲ့သည်။
စုံစမ်းစစ်ဆေးမှုကို ကြီးကြပ်ရန် ကျွမ်းကျင်သူ ၅ဦးပါဝင်သည့် ကော်မတီတစ်ရပ်ကို ခန့်အပ်ဖွဲ့စည်းခဲ့ကြောင်းလည်း ဝန်ကြီးဌာနက ပြောကြားခဲ့သည်။
မှောင်ခိုလုပ်ငန်းနှင့် ပတ်သက်သည့် စွဲချက်များမှာ ပထမဦးစွာ အိန္ဒိယမီဒီယာတွင် ပေါ်ထွက်လာခဲ့ခြင်းပင် ဖြစ်သည်။ တရားမဝင် ရောင်းဝယ်သည့် ကျောက်ကပ်များကို လက်ခံသူအများစုမှာ အိန္ဒိယနိုင်ငံသားများဖြစ်သည်ဟု ဆိုသည်။ လူ့အင်္ဂါအစိတ်အပိုင်းများ ရောင်းဝယ်မှုမှာ သီရိလင်္ကာနိုင်ငံတွင် မရားမဝင်ပေ။
စုံစမ်းစစ်ဆေးမှု မပြီးမချင်း နိုင်ငံခြားသားများတွင် ကျောက်ကပ်အစားထိုး ခွဲစိတ်ကုသမှုမှန်သမျှကို ပိတ်ပင်ဆိုင်းငံ့ထားမည်ဖြစ်ကြောင်း သီရိလင်္ကာ ကျန်းမာရေးဝန်ကြီး ရာဂျီသာ ဆီနာရက်နေးက   ပြောကြားခဲ့သည်။
“တကယ်လို့ တစ်ယောက်ယောက်က ကျောက်ကပ် အရောင်းဝယ်လုပ်လာရင် ဒါဟာ လက်ခံနိုင်ဖွယ်မဟုတ်လို့ တရားမဝင်ပါဘူး။ ကျနော်တို့ ကြားရသလောက်တော့ ကြားပွဲစားတွေက   ငွေအမြောက်အများ ရနေပြီး ဆရားဝန် ၆ယောက်လည်း ပါဝင်ပတ်သက်နေတယ်လို့ သိရပါတယ်”ဟု ၎င်းက ပြောကြားခဲ့သည်။
ထိပ်တန်းရဲအရာရှိတစ်ယောက်၏ အိန္ဒိယမီဒီယာသို့ ပြောကြားချက်အရ ကျောက်ကပ်ရောင်းဝယ်မှုတွင် ဖမ်းဆီးမိခဲ့သူတစ်ဦးမှာ အရောင်းအဝယ်တစ်ခုလျှင် အိန္ဒယရူပီး ၁၀၀၀၀၀ (ကန်ဒေါ်လာ ၁၄၈၀)နှုန်းဖြင့် ကျောက်ကပ်လှူဒါန်းမှု ၁၅ကြိမ်ကို ပွဲစားလုပ်ပေးခဲ့ပြီး အလှူရှင်တစ်ယောက်လျှင် ရူပီး ၅၀၀၀၀ပေးခဲ့ရသည်ဟု ဆိုသည်။
ထိုင်းတွင် မားစ်ရောဂါ တစ်ကျော့ပြန် ဖြစ်ပွား
By စီအင်န်အေ 
ဘန်ကောက်၊ ဇန်နဝါရီ ၂၄ ။            ။ ထိုင်းနိုင်ငံတွင် မားစ်ရောဂါဖြစ်ပွားမှု ဒုတိယမြောက်လူနာတစ်ဦးအား တွေ့ရှိကြောင်း ကျန်းမာရေးဝန်ကြီးဌာနက ဇန်နဝါရီ ၂၄ ရက်က ထုတ်ပြန်သည်။
ဘန်ကောက်သို့ လာလည်သည့် အသက် ၇၁ နှစ်ရှိ အိုမာနီဆိုသည့် အဘိုးအိုတစ်ဦး မားစ်ရောဂါဖြစ်ပွားသည်ကို ဇန်နဝါရီ ၂၂ ရက် တွေ့ရှိခြင်းဖြစ်ကြောင်း ကျန်းမာရေးဝန်ကြီး ပီယာဆာခိုက သတင်းစာရှင်းလင်းပွဲတွင် ပြောကြားသည်။
"""အိုမာနီကို ဟိုတယ်ကနေ ဆေးရုံကို တက္ကဆီနဲ့ ရောက်လာတာပါ။ဆေးရုံမှာ စစ်ဆေးမှုအရ မားစ်ရောဂါဖြစ်ပွားတာ သိရှိရတာပါ။ ရောဂါကို သိတာ စောပါတယ်။ ဒါကြောင့် ပြည်သူတွေအနေနဲ့ စိုးရိမ်ထိတ်လန့်စရာ မလိုပါဘူး။""ဟု ၎င်းက ပြောသည်။"
ထိုသူနှင့် အတူ ပါလာသည့် သားဖြစ်သူအပါအဝင် လူ ၃၇ ဦးကို ရောဂါရှိမရှိ ထောက်လှမ်းစစ်ဆေးလျက်ရှိကြောင်းလည်း ၎င်းက ဆိုသည်။
ထိုင်းတွင် ပထမဆုံး မားစ်ရောဂါဖြစ်ပွားမှုကို ပြီးခဲ့သည့်နှစ်အတွင်းက တွေ့ရှိခြင်းဖြစ်သည်။ အိုမန်မှ ရောက်လာသည့် စီးပွားရေးသမားတစ်ဦးတွင် ရောဂါဖြစ်ပွားကြောင်း တွေ့ရှိခြင်းဖြစ်သည်။
မားစ်ရောဂါပိုးသည် ၂၀၀၃ ခုနှစ်က တရုတ်တွင် လူအသေအပျောက်များခဲ့သည့် ဆားစ်ရောဂါပိုးနှင့် မျိုးတူအုပ်စု ရောဂါပိုးတစ်မျိုးဖြစ်သည်။
ထိုင်ဝမ်နှင့် စစ်ရေးပူးပေါင်းဆောင်ရွက်မှုဥပဒေကြမ်းကို အမေရိကန်အထက်လွှတ်တော်အတည်ပြုသည့်အတွက် တရုတ်ဒေါသထွက်
By ရိုက်တာ 
ပေကျင်း၊ ဇွန် ၂၅ ။      ။ တရုတ်က ၎င်း၏ပိုင်နက်ဟု ပြောကြားထားသော ကိုယ်ပိုင်အုပ်ချုပ်နေသည့် ထိုင်ဝမ်ကို အမေရိကန် စစ်ရေးလေ့ကျင့်မှုများတွင် ပါဝင်ရန် အားပေးသည့် ဥပဒေကြမ်းတစ်ခုကို အမေရိကန်အထက်လွှတ်တော်က အတည်ပြုလိုက်ရာ ယင်းကိစ္စနှင့်ပတ်သက်၍ ဒေါသထွက်ကြောင်း တရုတ်ကာကွယ်ရေးဝန်ကြီးဋ္ဌာနက ဇွန် ၂၅ တွင်ထုတ်ဖော်ပြောကြားခဲ့သည်။
အမေရိကန်က ပေကျင်းရှိ တရုတ်ပြည်သူ့သမ္မတနိုင်ငံကို အသိအမှတ်ပြုမှုကို လိုလားချိန် ဝါရှင်တန်နှင့် ထိုင်ဝမ်ပုံမှန်ဆက်ဆံရေး ထိခိုက်ချိန် ၁၉၇၉ခုနှစ်က ပြဋ္ဌာန်းခဲ့သော Taiwan Relations Act ဥပဒေအရ အမေရိကန်သည် ထိုင်ဝမ်၏ကိုယ့်ကိုယ် ကိုယ်ကာ ကွယ်မှုတွင် ကူညီရန်တာဝန်ရှိသည်။ ဝေဟင်မှ ဝေဟင်တိုက်ခိုက်မှုလေ့ကျင့်ရေးအပါအဝင် စစ်ရေးလေ့ကျင့်မှုများတွင် ပါဝင်ရန် ထိုင်ဝမ်ကို အားပေးသင့်သည်ဟု လွန်ခဲ့သည့် သီတင်းပတ်က ပြဋ္ဌာန်းခဲ့သော အထက်လွှတ်တော် ဥပဒေကြမ်းတွင်ဖော်ပြထား သည်။
ထို့အပြင်လေ့ကျင့်မှုများတွင် မြေပြင်တပ်ဖွဲ့များ၊ တိုက်ခိုက်ရေးရဟတ်ယာဉ်များနှင့် ထောက်လှမ်းရေးလေယာဉ် များပါဝင်သည် ဟု ဖော်ပြသည်။
"""ထိုင်ဝမ်နဲ့ ဘယ်လိုစစ်ရေးဆက်ဆံမှုမျိုးမဆိုပြုလုပ်တဲ့နိုင်ငံမှန်သမျှ ကျွန်တော်တို့လုံးဝဆန့်ကျင်ပါတယ်"" ဟု လစဉ်ပြုလုပ်သော သတင်းစာရှင်းလင်းပွဲတွင် ကာကွယ်ရေးဝန်ကြီးဋ္ဌာနပြောခွင့်ရပုဂ္ဂိုလ် ယန်ယုကျွန်က ပြောကြားခဲ့သည်။"
ထိုင်ဝမ်နှင့် ဆက်ဆံရေးတွင် အမေရိကန်အနေဖြင့် ၎င်း၏ကတိကဝတ်များကို လိုက်နာရန် အမေရိကန်ကို ထိုင်ဝမ်ကို တိုက်တွန်း ခဲ့သည်။ အမေရိကန်သည် ထိုင်ဝမ်ပြသနာကို သင့်လျော်စွာကိုင်တွယ်ပြီး အမေရိကန်-တရုတ်စစ်ရေးဆက်ဆံမှုဖွဲ့ဖြိုးရေး အမှန် တကယ်ဆောင်ရွက်ရန်လည်း ယန်က ထပ်မံပြောကြားခဲ့သည်။
မကြာသေးမီနှစ်များအတွင်းက ထိုင်ဝမ်သို့ အမေရိကန်က လက်နက်များရောင်းချခဲ့မှုကိုလည်း တရုတ်က ပြင်းထန်စွာဝေဖန်ခဲ့ သည်။
သို့သော်လည်း အမေရိကန်-တရုတ်ဆက်ဆံရေးနှင့် တရုတ် ထိုင်ဝမ်ဆက်ဆံရေးကိုမူ ရေရှည်ထိခိုက်မှုမဖြစ်ပေါ်ခဲ့ပေ။ သို့သော်လည်း ထိုင်ဝမ်ကို ၎င်း၏ထိန်းချုပ်မှုအောက်ပြန်လည်ရောက်ရှိရေး အင်အားအသုံးပြုမှုကို မည်သည့်အခါမျှ စွန့်လွှတ် မည်မဟုတ်ဟု တရုတ်က ပြောကြားထားသည်။
ဗီယက်နမ် ကွန်မြူနစ်ပါတီခေါင်းဆောင် ပြန်လည်အရွေးချယ်ခံမည်
By စီအင်န်အေ 
ဟနွိုင်း၊ ဇန်နဝါရီ ၂၄ ။               ။ ဗီယက်နမ် ကွန်မြူနစ်ပါတီခေါင်းဆောင် ငုယင်ပုထောင်းက နိုင်ငံ၏ ထိပ်တန်းရာထူးဖြစ်သည့် ပါတီအကြီးအကဲအဖြစ် ပြန်လည်ရွေးချယ်ခံမည်ဖြစ်ကြောင်း ဗဟိုကော်မတီအဖွဲ့ဝင် ဗုထောင်းကမ်က ဌာနမီဒီယာနှင့် ဇန်နဝါရီ ၂၄ ရက်က အင်တာဗျူးရာတွင် အတည်ပြုဖြေကြားသည်။
လက်ရှိ ဒုတိယဝန်ကြီးချုပ်ဖြစ်သူ ငုယင်ချုအန်ဖုက ဝန်ကြီးချုပ်နေရာ၊ ပြည်သူ့လုံခြုံရေးဝန်ကြီး ထရန်ဒိုင်ကွမ်က သမ္မတနေရာနှင့် အမျိုးသားလွှတ်တော်ဒုတိယဥက္ကဌ ငုယင်သီကမ်က အမျိုးသမီးလွှတ်တော် ဥက္ကဌနေရာများအတွက် အမည်စာရင်းတင်သွင်းထားကြောင်းလည်း ၎င်းက ပြောသည်။
ဝန်ကြီးချုပ်၊ သမ္မတနှင့် အမျိုးသားလွှတ်တော်ဥက္ကဌနေရာများအတွက် အမည်စာရင်းတင်သွင်းထားသူများကို ဇူလိုင်လတွင် အမျိုးသားလွှတ်တော်က အတည်ပြုမဲပေးရဦးမည်ဖြစ်သည်။
ပါတီ၏ အမြင့်ဆုံးအာဏာပိုင် ဗဟိုကော်မတီက ထောင်းအား ပြန်လည်ရွေးကောက်ခြင်းသည် ဝန်ကြီးချုပ်ဖြစ်သူ ငုယင်တန်ဒေါင်က အထွေထွေအတွင်းရေးမှူးအဖြစ်မှ နှုတ်ထွက်မည်ဆိုသော အစောပိုင်းက ထင်မြင်ယူဆချက်နှင့် တစ်ပြေးညီ ထွက်ပေါ်လာခြင်းလည်းဖြစ်သည်။
ယခုအမည်စာရင်းရွေးချယ်ခြင်းနှင့် မဲပေးခြင်းများက ရှုပ်ထွေးနေဆဲဖြစ်ပြီး ငုယင်တန်ဒေါင်အနေဖြင့် ယင်းထိပ်တန်းရာထူးနေရာအား ပြန်လည်ယူဖို့ အခွင့်အရေးရှိနေဆဲဖြစ်၍ ဖြစ်သည်။ သို့သော်လည်း ယင်းအခွင့်အရေးက တစ်ဖြည်းဖြည်း လျော့ပါးစပြုလာပြီဟုတော့ စောင့်ကြည့်လေ့လာသူများက ပြောသည်။
အမေရိကန်နှင်းမုန်တိုင်း လူပေါင်း ၂၈ ဦးသေဆုံး
By ဘီဘီစီ 
နယူးယောက်၊ ဇန်နဝါရီ ၂၅ ။             ။ အမေရိကန်တွင် ဆိုးဝါးပြင်းထန်သည့် နှင်းမုန်တိုင်းကျရောက်၍ လူပေါင်း ၂၈ ဦးအထိသေဆုံးခဲ့သည်။
နှင်းများပြန်လည်ရှင်းလင်းခြင်းများ လုပ်ဆောင်လျက်ရှိပြီဖြစ်၍ နယူးယောက်မြို့တွင် ခရီးသွားလာခြင်းကို ပိတ်ပင်ထားခဲ့ခြင်းအား ပြန်လည်ရုပ်သိမ်းလိုက်ပြီဖြစ်သည်။
အမေရိကန်၏ လူဦးရေအထူထပ်ဆုံး နယူးယောက်မြို့တွင် ၁၈၆၉ ခုနှစ်နောက်ပိုင်း ဒုတိယအကြီးဆုံး နှင်းကျဆင်းမှုကို ကြုံတွေ့ရခြင်းဖြစ်ကြောင်း မြို့တော်ဝန် ဘီလိဒီဘလာစီယိုက ပြောသည်။
ပြည်နယ်ငါးပြည်နယ်တွင် နှင်းကျဆင်းမှု သုံးပေနှင့် အထက်အထိ မြင့်တက်ခဲ့ကြောင်း အေပီသတင်းဌာနက ဖော်ပြပြီး သေဆုံးသူ အနည်းဆုံး ၂၈ ဦးရှိကြောင်း သိရသည်။
သေဆုံးမှုများမှာ ယာဉ်မတော်တဆမှုများ၊ ကာဗွန်မိုအောက်ဆိုက်ဓာတ်ငွေ့အဆိပ်သင့်မှုများနှင့် နှင်းမုန်တိုင်းကျစဉ် နှလုံးရောဂါအခံကြောင်း သေဆုံးမှုများဖြစ်ကြသည်။
အဆိုပါနှင်းမုန်တိုင်းသည် အတ္တလန္တိတ်သမုဒ္ဒရာသို့ ဦးတည်သွားပြီဖြစ်ကာ အားပျော့လျက်ရှိနေပြီလည်းဖြစ်သည်။
ဘရာဇီးတွင် ဗုံးခွဲကာ အကျဉ်းထောင်ဖောက်
By ဘီဘီစီ 
ရီယိုဒီဂျနေရိုး၊ ဇန်နဝါရီ ၂၅ ။            ။ ဘရာဇီးနိုင်ငံအရှေ့ပိုင်း ရီစီဖီမြို့ရှိ အကျဉ်းထောင်တွင် ဗုံးခွဲကာ အကျဉ်းထောင်ဖောက်ပြေးမှုဖြစ်ခဲ့ပြီး ထောင်သား ၄၀ ထွက်ပြေးကြကြောင်း အာဏာပိုင်များက ပြောသည်။
ရှာဖွေလိုက်လံမှုများအတွင်း အကျဉ်းသားအများစုကို နာရီအတန်ကြာအတွင်း ပြန်လည်ဖမ်းဆီးမိသော်လည်း နှစ်ယောက်ကို ပစ်သတ်လိုက်ရပြီး တစ်ယောက်က လွတ်မြောက်နေဆဲဖြစ်သည်။
ယခုထောင်ဖောက်မှုသည် ထောင်အပြင်နံရံအား ဗုံးခွဲကာ နံရံပေါက်မှ ထွက်ပြေးကြခြင်းဖြစ်ပြီး တစ်ပတ်အတွင်း ယင်းနယ်မြေတွင် ဒုတိယမြောက် အကြီးစား ထောင်ဖောက်မှုလည်းဖြစ်သည်။
ဇန်နဝါရီ ၂၀ ရက်က ယင်းမြို့ပြင်ရှိ အခြားအကျဉ်းစခန်းတစ်ခုတွင် ထောင်ဖောက်မှုဖြစ်ပြီး ၅၃ ဦး လွတ်မြောက်ခဲ့ကာ လက်ရှိအထိ ၁၃ ဦးသာ ဖမ်းဆီးနိုင်သေးသည်။
ယခုထပ်မံဖြစ်ပွားသည့် ဘိုဇန်နိုအကျဉ်းထောင်ဖောက်မှုကို ဗီဒီယိုရိုက်ကူးရရှိသည့် ပုံရိပ်များ လူမှုမီဒီယာမှတစ်ဆင့် ဘရာဇီးရုပ်မြင်သံကြားချန်နယ်ပေါ်သို့ ရောက်ရှိကာ ထုတ်လွှင့်ပြသခဲ့သည်။
အကျဉ်းထောင်နံရံသို့ လူတစ်ဦး လျှောက်လာခဲ့ပြီး ပါလာသည့် အိတ်တစ်အိတ်ကို ပစ်ချကာ ခပ်သုတ်သုတ် ထွက်ခွာသွားခဲ့ပြီးနောက် ပေါက်ကွဲမှု ထဖြစ်ခြင်းဖြစ်သည်။
နံရံအပေါက်ဖြစ်သွားသည်နှင့် ထောင်သားများက လမ်းမပေါ်သို့ ထွက်ပြေးလာကြကာ အများစုက အိမ်များအတွင်း ပြေးဝင်ခဲ့ကြခြင်းဖြစ်သည်။
လာအိုတွင် ဗုံးပေါက်ကွဲမှုဖြစ်ပွား တရုတ်နိုင်ငံသားနှစ်ဦးသေ
By ရိုက်တာ 
ပေကျင်း၊ ဇန်နဝါရီ ၂၅ ။             ။ လာအိုနိုင်ငံတွင် သံသယဖြစ်ဖွယ်ဗုံးပေါက်ကွဲ၌ တရုတ်နိုင်ငံသားနှစ်ဦးသေဆုံးပြီး နောက်တစ်ဦး ဒဏ်ရာရရှိခဲ့သည် တရုတ်နိုင်ငံပိုင်မီဒီယာက ဇန်နဝါရီ ၂၅တွင် ထုတ်ပြန်ခဲ့သည်။ ပြည်ပတွင် တရုတ်နိုင်ငံသားများ သေဆုံးမှုတွင် ယခုဖြစ်စဉ်က နောက်ဆုံးဖြစ်သည်။
ဇန်နဝါရီ ၂၄နံနက်က ဖြစ်ပွားခဲ့သော ပေါက်ကွဲမှုကို လာအိုရှိ တရုတ်သံရုံးက အတည်ပြုခဲ့သည်။ သေဆုံးဒဏ်ရာရသူများမှာ ဇေဆွမ်ဘောင်ပြည်နယ်၏ တောင်ပေါ်လမ်းများတွင် ယာဉ်တစ်စီးဖြင့် ခရီးသွားနေခဲ့စဉ် ဖြစ်ပွားခဲ့ခြင်းဖြစ်သည်ဟု ရှင်ဟွာသတင်းအေဂျင်စီက ဖော်ပြခဲ့သည်။
လာအိုစစ်ဘက်ဝန်ထမ်းများက အခင်းဖြစ်ရာသို့ အမြန်သွားရောက်ခဲ့ပြီး ဒဏ်ရာရရှိသူ ကျို ဆိုသူအား မြို့တော်ဗီယန်ရှဲန်းရှိ ဆေးရုံတစ်ရုံသို့ ပို့ဆောင်ခဲ့သည်ဟု ရှင်ဟွာက အစီရင်ခံသည်။
တရုတ်သံရုံးမှ အရာရှိများက ဒဏ်ရာရရှိသူထံသို့ သွားရောက်ခဲ့ပြီး သံသယဖြစ်ဖွယ်ဗုံးခွဲတိုက်ခိုက်မှုကို ချက်ခြင်းစုံစမ်းစစ်ဆေးရန် တောင်းဆိုခဲ့သည်။ အနည်းဆုံးသေဆုံးတစ်ဦးမှ တရုတ်နိုင်ငံ ယူနန်ပြည်ရှိ သတ္တုတွင်းကုမ္ပဏီတစ်ခုမှ ဝန်ထမ်းတစ်ဦးဖြစ်သည်ဟု ဆိုသည်။
နောက်ထပ်အသေးစိတ်အချက်အလက်များကိုမူ ရှင်ဟွာက မဖော်ပြခဲ့ပေ။ ဝေးလံခေါင်သီသော ဇေဆွမ်ဘောင်ဒေသတွင် အစိုးရနှင့် မှုန်တိုင်းရင်းသားလက်နက်ကိုင်များနှင့် ပျောက်တိပျောက်ကြား တိုက်ခိုက်မှုဖြစ်ပွားနေသည်မှာ နှစ်များစွာကြာမြင့်နေပြီဖြစ်သည်။
ရန်သူဟောင်း လာအိုနိုင်ငံသို့ အမေရိကန်နိုင်ငံခြားရေးဝန်ကြီး ရောက်ရှိလာ
By အေအက်ဖ်ပီ 
ဗီယန်ရှဲန်း၊ ဇန်နဝါရီ ၂၅ ။            ။ ဝါရှင်တန်၏ စစ်တွင်းကာက ရန်သူဟောင်း လာအိုနိုင်ငံသို့ ရှားရှားပါးပါး အဆင့်မြင့်အမေရိကန်သံတမန်တစ်ဦး လာရောက်လည်ပတ်မှုအဖြစ် အမေရိကန်နိုင်ငံခြားရေးဝန်ကြီး ဂျွန်ကယ်ရီသည် ဇန်နဝါရီ ၂၄နောက်ပိုင်းက လာအိုနိုင်ငံသို့ ရောက်ရှိခဲ့သည်။
လာမည့်လတွင် အမေရိကန်၌ ကျင်းပမည့် သမ္မတဘားရက်အိုဘားမားနှင့် အာဆီယံခေါင်းဆောင်များ၏ ထိပ်သီးဆွေးနွေးပွဲမတိုင်မီ ကယ်ရီ၏ခရီးစဉ်ပေါ်လာခြင်းဖြစ်သည်။ ကွန်မြူနစ်ပါတီသည် နိုင်ငံကို ပြိုလဲစေသည့် ဗီယက်နမ်စစ်ပွဲအပြီး ၁၉၇၅ခုနှစ်ကတည်းက ဆင်းရဲသော လာအိုနိုင်ငံကို အုပ်ချုပ်နေခဲ့သည်။ ယင်းစစ်ပွဲကာလအတွင်း စီအိုင်အေဦးဆောင်သော လျို့ဝှက်စစ်ပွဲတွင် လာအိုကို အမေရိကန်က ဗုံးအကြီးအကျယ်ကြဲချခဲ့သည်။
သို့သော်လည်း ဒေသတွင်းပါဝါ တရုတ်ကို သံတမန်ချိန်ခွင်လျှာညိရေး အိုဘားမားက အာဆီယံကို စည်းရုံးနိုင်မှုကြောင့် နှစ်နိုင်ငံကြား ဆက်ဆံရေးမှာ တိုးတက်လာခဲ့သည်။ လာအိုသည် ၁၀နိုင်ငံအဖွဲ့ဝင်ရှိ အာဆီယံအဖွဲ့၏ ယခုနှစ်အတွက် ဥက္ကဋ္ဌဖြစ်ပြီး ပြင်ပနိုင်ငံများနှင့် အဆက်အဆံနည်း၍ တင်းတင်းကျပ်ကျပ်ထိန်းချုပ်ထားသော လာအိုတွင် ပွင့်လင်းသည့် သံတမန်ရေးဆွေးနွေးပွဲများ ရှိလာမည်ဖြစ်သည်။
အမေရိကန်နှင့် လာအိုကြား အလွန်ခက်ခဲသည့် ဆက်ဆံရေးရှိခဲ့သောလည်း နှစ်ဘက်ဆံရေးတွင် အမှန်တကယ်ပြောင်းလဲမှုများ ပို၍ဖြစ်ထွန်းလာပြီဖြစ်ကြောင်း ကယ်ရီ၏ခရီးစဉ်မတိုင်မီ အမေရိကန်နိုင်ငံခြားရေးဝန်ကြီးဋ္ဌာနမှ အရာရှိတစ်ဦးက သတင်းထောက်များကို ပြောကြားခဲ့သည်။ အမေရိကန်သည် လာအိုတွင် စစ်အတွင်းက မပေါက်ကွဲသေးသောဗုံးများ ရှင်းလင်းရေး အကူအညီပေးလျက်ရှိသည်။
လာအိုပြည်သူ့ဒီမိုကရက်တစ်သမ္မတနိုင်ငံကလည်း သံတမန်ရေးသာမက စီးပွားရေးတွင်ပါ အမျိုးမျိုးပြောင်းလဲဆောင်ရွက်မှုတွင် အမှန်တကယ်စိတ်ဝင်စားမှုရှိကြောင်း ပြသလျက်ရှိသည်။
"အမေရိကန်စစ်လေယာဉ်များသည် လာအိုကို ဖြတ်သန်းလာသည့် မြောက်ဗီယက်နမ်မှ ထောက်ပံ့ရေးလမ်းကြောင်းများကို ဖြတ်တောက်ရန် ၁၉၆၄မှ ၁၉၇၃အတွင်း လာအိုနိုင်ငံပေါ်သို့ ဗုံးကြဲသည့် မစ်ရှင် ၅၈၀,၀၀၀ခန့်ပြုလုပ်ကာ ဗုံးတန်ချိန် နှစ်သန်းကျော် ကြဲချခဲ့သည်။"
အိုင်အက်စ်အကြမ်းဖက်အုပ်စုက ပါရီတိုက်ခိုက်ရေးသမားများ၏ ဗွီဒီယိုကို ထုတ်ပြန်
By စီအင်အင် 
ဝါရှင်တန်၊ ဇန်နဝါရီ - ၂၅ ။             ။ ပါရီတိုက်ခိုက်ရေးသမားများ၏ နောက်ဆုံးသတင်းစကားကို ဖော်ပြရန် ရည်ရွယ်ပုံရသည့် ဝါဒဖြန့် ဗွီဒီယိုအသစ်တစ်ခုကို အိုင်အက်စ် အကြမ်းဖက်အုပ်စုက ထုတ်လွှင့် ခဲ့သည်။ လူပေါင်း ၁၃၀ သေဆုံးခဲ့ရသည့် နိုဝင်ဘာတိုက်ခိုက်မှုမှာ ၎င်းတို့၏ လက်ချက်ဖြစ်ကြောင်း အကြမ်းဖက်အုပ်စုက ပြောကြားခဲ့သည်။
၁၈မိနစ်ကြာ အဆိုပါဗွီဒီယိုမှာ ပါရီတိုက်ခိုက်မှုကို သတင်းဌာနအမျိုးမျိုး၏ သတင်းပို့ချက်များကို အပြိုင်ဖော်ပြပြီး စတင်ထားသည်။ အဆင့်မြင့်မြင့် ထုတ်လုပ်တည်းဖြတ်ထားသည်။
ထို့နောက် ပါရီတွင် တိုက်ခိုက်မှုများကို လုပ်ဆောင်ခဲ့သူများဟု အိုင်အက်စ်က ပြောကြားထားသည့် လူ ၉ယောက်၏ အမည်နှင့် မျက်နှာများကို ဖော်ပြထားသည်။
‘ပြင်သစ်တစ်နိုင်ငံလုံးကို ဒူးထောက်လာစေဖို့ ဂူတွေထဲက ထွက်လာတဲ့ ခါလီဖိတ် ခြင်္သေ့၉ကောင်ရဲ့ နောက်ဆုံးသတင်းစကားပါ’ဟု ဗွီဒီယိုတွင် ဖော်ပြထားသည်ဟု ဆိုသည်။
ဆက်လက်ပြီး တိုက်ခိုက်မှုများတွင် ဂိုဏ်းခေါင်းဆောင်ဟု ယူဆရသည့် အဗ္ဗဒဲဟာမစ် အက်ဘောက်၏ အသံမက်ဆေ့ကိုလည်း ဖော်ပြထားသည်။ အခြား တိုက်ခိုက်ရေးသမား ၈ယောက်၏ မက်ဆေ့များကိုလည်း ရိုက်ပြထားရာ ပြင်ပ သဲကန္တာရထဲတွင် ရိုက်ကူးထားပုံပေါ်နေသည်။
သို့ရာတွင် အီဖယ်မျှော်စင်နှင့် Champs-Elysees ကဲ့သို့သော ပြင်သစ်နေရာအချို့ကို ဖော်ပြထားသည်ကလွဲ၍ ပါရီတိုက်ခိုက်မှုနှင့် ပတ်သက်၍ တိတိကျကျ ဖော်ပြထားခြင်းတော့ မရှိပေ။ တစ်သောက်သော တိုက်ခိုက်ရေးသမားက ၎င်းတို့ကို လှုပ်ရှားရန် အိုင်အက်စ်ခေါင်းဆောင် အဘူ ဘာခါ ဘက်ဒါဒီက ခွင့်ပြုခဲ့သည်ဟု ပြောကြားထားသည်။
ထုံးစံအတိုင်း မက်ဆေ့အဆုံးတွင် စစ်သွေးကြွတစ်ယောက်က အကျဉ်းသားတစ်ယောက်ကို သတ်ဖြတ်ပြရာ အသတ်ခံရသူမှာ မည်သူမည်ဝါဖြစ်သည်ကိုလည်း မသိရချေ။
အိုင်အက်စ်အကြမ်းဖက်အုပ်စုက ထိုဗွီဒီယိုဖြင့် နောက်ထပ်ပစ်မှတ်မှာ ဗြိတိန်ဖြစ်ကြောင်း အချက်ပြလိုနေပုံရသည်ဟု စီအင်အင် အကြမ်းဖက်မှုရေးရာ ကျွမ်းကျင်သူ ပေါ ခရုရှန့်က ပြောကြားသည်။
ထိုဗွီဒီယိုထဲတွင် ဗြိတိန်ဝန်ကြီးချုပ် ဒေးဗစ် ကင်မရွန်းပုံနှင့် ဗြိတိန်က ဆီးရီးယားလေကြောင်းစစ်ဆင်ရေးတွင် အိုင်အက်စ်တိုက်ဖျက်ရေး ညွှန့်ပေါင်းအဖွဲ့သို့ ဝင်ရောက်ရန် အောက်လွှတ်တော်တွင် မဲခွဲနေပုံများကိုလည်း ဖော်ပြထားသည်။
တရုတ်ကို စောင့်ကြည့်နိုင်မည့် ဂြိုဟ်တုခြေရာခံဌာန အိန္ဒိယက ဗီယက်နမ်တွင် တည်ဆောက်မည်
By ရိုက်တာ 
နယူးဒေလီ၊ ဇန်နဝါရီ - ၂၅ ။         ။ ဟနွိုင်းအနေဖြင့် တရုတ်နှင့် တောင်တရုတ်ပင်လယ်အပါအဝင် ဒေသများကို ဖြန့်ကျက်ထားသည့် အိန္ဒိယ ကမ္ဘာဂြိုဟ်လေ့လာရေး ဂြိုဟ်တုများမှ ပုံများကို ရယူနိုင်စေမည့် ဂြိုဟ်တု ခြေရာခံပုံဖော်ဌာနတစ်ခုကို အိန္ဒိယက ဗီယက်နမ်နိုင်ငံတောင်ပိုင်းတွင် ထူထောင်မည်ဖြစ်သည်ဟု အိန္ဒိယအရာရှိများက ပြောကြားခဲ့သည်။
ဤလှုပ်ရှားမှုကပေကျင်းကို ဒေါသထွက်စေနိုင်ပြီး၊ အိန္ဒိယနှင့် ဗီယက်နမ် ဆက်ဆံရေးကိုမူ ပိုမိုနက်ရှိုင်းသွားစေနိုင်သည်။ အိန္ဒိယနှင့် ဗီယက်နမ် နှစ်နိုင်ငံစလုံးမှာ ကာလကြာမြင့်စွာကတည်းက တရုတ်နှင့် နယ်မြေပိုင်နက်  အငြင်းပွားမှုများ ရှိနေခဲ့သည်။
ကမ္ဘာဂြိုဟ်လေ့လာရေး ဂြိုဟ်တုများကို စိုက်ပျိုးရေး၊ သိပ္ပံနှင့် သဘာဝပတ်ဝန်းကျင် စသည့် အရပ်ဖက်ဆိုင်ရာများတွင် အသုံးပြုနိုင်သကဲ့သို့၊ အဆင့်မြင့်ပုံဖော်နည်းပညာများကြောင့် စစ်ရေးရည်ရွယ်ချက်များ အတွက်လည်း အသုံးပြုနိုင်သည်ဟု လုံခြုံရေးဆိုင်ရာ ကျွမ်းကျင်သူများက ပြောကြားသည်။
အငြင်းပွား တောင်တရုတ်ပင်လယ်အရေးအပေါ် တရုတ်နှင့် တင်းမာမှု မြင့်မားလာနေသောကြောင့် ဟနွိုင်းက အဆင့်မြင့် စုံစမ်း၊ စောင့်ကြည့် ကင်းထောက်နည်းပညာများကို အာသာငန်းငန်း ရှာဖွေနေသည်။
‘စစ်ရေးအရကြည့်မယ်ဆိုရင် ဒီလှုပ်ရှားမှုက တော်တော် အရေးပါပါတယ်။ ဗီယက်နမ်ရဲ့ အရေးကြီးတဲ့ အပေါက်ကို ဖြည့်ဆည်းလိုက်တာဖြစ်သလို၊ အိန္ဒိယရဲ့ လက်တံကိုလည်း ဆန့်ထုတ်လိုက်နိုင် တာကြောင့် နှစ်ဖက်စလုံး အမြတ်ထွက်တယ်လို့ ပြောရမှာပါ’ဟု စင်္ကာပူမှ ပင်လယ်ရေကြောင်း လုံခြုံရေးကျွမ်းကျင်သူ ကောလင်း ခိုက ပြောကြားခဲ့သည်။
ရုရှားအပေါ် ပိတ်ဆို့မှုများ ဖယ်ရှားပေးမည်ဟု ပြင်သစ်မျှော်လင့်
By ပရက်စ်တီဗီ 
ပါရီ၊ ဇန်နဝါရီ ၂၅ ။             ။ ယူကရိန်းတွင် စွက်ဖက်မှုဖြင့် ရုရှားအပေါ် ချမှတ်ထားသည့် အနောက်နိုင်ငံများ၏ အရေးယူပိတ်ဆို့မှုများကို ယခုနှစ်နွေရာသီတွင် ဖယ်ရှားပေးလိမ့်မည်ဟု ပြင်သစ်က မျှော်လင့်နေသည်။
"""ကျွန်တော်တို့ရဲ့ တူညီတဲ့ ပန်းတိုင်က ပိတ်ဆို့မှုတွေကို ဒီနှစ်နွေရာသီမှာ ရုပ်သိမ်းနိုင်ဖို့ဖြစ်ပါတယ်။ ဘာဖြစ်လို့လည်းဆိုတော့ မင့်စ်ငြိမ်းချမ်းရေး လုပ်ငန်းစဉ်ကို လေးစားမှုရှိထားလို့ပါ"" ဟု ပြင်သစ် စီးပွားရေးဝန်ကြီး အီမန်နျူဝယ်မက္ကရွန်က ဇန်နဝါရီ ၂၄က မော်စ်ကိုခရီးစဉ်တစ်ခုအတွင်း ပြောကြားခဲ့သည်။"
ဆွေးနွေးပွဲအချို့ပြီးဆုံးပြီးနောက် ၂၀၁၅ ဖေဖော်ဝါရီတွင် ဘီလာရုစ်နိုင်ငံမြို့တော် မင့်စ်တွင် ယူကရိန်း၊ ရုရှား၊ ဂျာမနီနှင့် ပြင်သစ်တို့ကြား စစ်ရပ်စဲရေးသဘောတူညီချက်တစ်ခု ရရှိခဲ့သည်။
"သဘောတူညီချက်ကြောင့် တိုက်ခိုက်မှုများ သိသာစွာလျော့ကျခဲ့သည်။ ၂၀၁၄ ဧပြီကတည်းက ဖြစ်ပွားခဲ့သော ပဋိပက္ခကြောင့် ယူကရိန်းတွင် လူ ၉,၀၀၀ကျော်သေဆုံးပြီးဖြစ်သည်။"
သဘောတူညီချက်ပါလိုအပ်ချက်များ ဖြည့်ဆည်းပြီးပါက ရုရှားအပေါ်ပိတ်ဆို့ထားသော အရေးယူမှုများဖယ်ရှားပေးမည်ဖြစ်ကြောင်း ကမ္ဘာ့စီးပွားရေးဖိုရမ်တွင် အမေရိကန်နိုင်ငံခြားရေးဝန်ကြီး ဂျွန်ကယ်ရီက ပြောကြားခဲ့သည်။လာမည့်လများအတွင်း မင့်စ်သဘောတူညီချက်များကို့အကောင်အထည်ဖော်ပြီးရန် ဖြစ်နိုင်ကြောင်းလည်း ၎င်းကပြောကြားခဲ့သည်။
လက်နက်ကြီးများရုပ်သိမ်းမှုအပြင် အပစ်အခတ်ရပ်စဲရေးနှင့် ယူကရိန်းတွင် အခြေခံဥပဒေဆိုင်ရာပြုပြင်ပြောင်းလဲမှုများကဲ့သို့ အရေးယူဆောင်ရွက်မှုများပြုလုပ်ရန် မင့်စ်သဘောတူညီချက်က တောင်းဆို ထားသည်။
ယူကရိန်းအရေးတွင် ရုရှားက ဝင်ရောက်စွက်ဖက်နေသည်ဟု ယူကရိန်း၊ အမေရိကန်နှင့် အနောက်နိုင်ငံမဟာမိတ်များက ရုရှားကို စွပ်စွဲလျက်ရှိသော်လည်း ရုရှားက ငြင်းဆိုထားသည်။
အရှေ့အာရှတွင် အအေးလှိုင်း ရုတ်တရက်ကျရောက်မှုကြောင့် လူ ၅၀ ကျော် သေဆုံး
By ဘီဘီစီ 
"တိုင်ပေ၊ ဇန်နဝါရီ ၂၅ ။            ။ အရှေ့အာရှတစ်ဝန်း ရုတ်တရက် အအေးလှိုင်းကျရောက်မှုကြောင့် ထိုင်ဝမ်တွင် လူ ၅၀ ကျော်သေဆုံးပြီး တောင်ကိုရီးယားတွင် လူ ၉၀,၀၀၀နီးပါးသောင်တင်နေသည်။"
လွန်ခဲ့သည့် သီတင်းပတ်ကုန်အတွင်း အပူချိန်ရုတ်တရက်ကျဆင်းပြီးနောက် ကိုယ်ပူချိန်ရုတ်တရက်ကျဆင်းခြင်းနှင့် နှလုံးရောဂါတို့ကြောင့် အချိန်တိုအတွင်း လူသေဆုံးမှုများစွာ ဖြစ်ပွားခဲ့ကြောင်း ထိုင်ဝမ်မီဒီယာများက အစီရင်ခံခဲ့သည်။
ထိုစဉ် တောင်ကိုရီးယား၏ အပန်းဖြေကျွန်းဂျေဂျူးတွင်လည်း ဆီးနှင်းများကြီးမားစွာကျဆင်းမှုကြောင့် ကျွန်းပေါ်ရှိလေဆိပ်ကို ပိတ်လိုက်ရပြီး ပျံသန်းမှု ရာပေါင်းများစွာကိုလည်း ဖျက်သိမ်းခဲ့သည်။ အအေးလှိုင်းမှာ ဟောင်ကောင်၊ တရုတ်နိုင်ငံတောင်ပိုင်းနှင့် ဂျပန်တို့တွင်လည်း ကျရောက်ခဲ့သည်။
ထိုင်ဝမ်တွင် သေဆုံးသူအများအပြားမှာ တိုင်ပေနှင့် တောက်ယုံကဲ့သို့ မြောက်ပိုင်းဒေသများတွင် နေထိုင်သော့အသက်အရွယ်ကြီးရင့်သူများဖြစ်သည်။ မြောက်ပိုင်းတွင် ဇန်နဝါရီ ၂၄က အပူချိန်မှာ ထူးထူးခြားခြားလျော့ကျကာ ၄ ဒီဂရီစင်တီဂရိတ်သို့ ရောက်ရှိခဲ့သည်။
အာဏာပိုင်များက ပြည်သူများ အထူးသဖြင့် အသက်ကြီးသူများကို နွေးနွေးထွေးထွေးနေကြရန် သတိပေးထားသည်။ တောင်ကိုရီးယားတွင် ဂျေဂျူးကျွန်း၌ ပြည်တွင်းပြည်ပလေယာဉ်ပျံသန်းမှု ၅၀၀ကျော်ကို ဖျက်သိမ်းထားသည်။ ယင်းကျွန်းတွင် အပူချိန်မှာ အနုတ် ၆ ဒီဂရီစင်တီဂရိတ်သို့ ကျဆင်းခဲ့သည်။ လေဆိပ်ကို ဇန်နဝါရီ ၂၅ ညပိုင်းမှ ပြန်လည်ဖွင့်လှစ်မည်ဖြစ်သည်။
ထောင်ပေါင်းများစွာသော ကမ္ဘာလှည့်ခရီးသည်များမှာ သီတင်းပတ်ကုန်အတွင်း သောင်တင်နေခဲ့သည်။ ဟောင်ကောင်တွင် ဒေသခံများမှာ အပူချိန် ၃ ဒီဂရီ စင်တီဂရိတ်တွင် တုန်ရီနေခဲ့ပြီး နှစ်ပေါင်း ၆၀နီးပါးအတွင်း အနိမ့်ဆုံးအပူချိန်ဖြစ်သည်။
တရုတ်နိုင်ငံ တောင်ပိုင်း ကွမ်ကျိုးနှင့် ရှန်ကျန်း၏ အစိတ်အပိုင်းများတွင် ရှားရှားပါးပါး ဆီးနှင်းများကျဆင်းနေပြီး ဂျပန်တောင်ပိုင်း အိုကီနာဝါကျွန်းတွင်လည်း ပထမဆုံးအကြိမ် နှင်းမိုးများကျဆင်းခဲ့သည်ဟု တရုတ်နှင့် ဂျပန်မီဒီယာများက ဖော်ပြခဲ့သည်။
သြစတြေးလျကို သမ္မတနိုင်ငံအဖြစ်ပြောင်းလဲရေး ပြည်နယ်ခေါင်းဆောင်များ တောင်းဆို
By ရိုက်တာ 
ဆစ်ဒနီ၊ ဇန်နဝါရီ - ၂၅ ။           ။ သြစတြေးလျ၏ ပြည်နယ်၈ခုအနက် ၇ ခုမှခေါင်းဆောင်များက နိုင်ငံကို သမ္မတနိုင်ငံအဖြစ်သို့ ပြောင်းလဲရန် တိုက်တွန်းအရေးဆိုလာသောကြောင့် အခြေအတင် ငြင်းခုန်မှုများ တကျော့ပြန် ထွက်ပေါ်လာခဲ့သည်။
ယခုအချိန်အထိ သြစတြေးလျမှာ စည်းမျဉ်းခံဘုရင်စနစ်ဖြစ်ပြီး ဗြိတိန်၏ အဲလိဇဘတ်ဘုရင်မကြီးမှာ နိုင်ငံအကြီးအကဲအဖြစ် ရှိနေဆဲပင်ဖြစ်သည်။ ဘုရင်မကြီး၏ အခန်းကဏ္ဍမှာ ဂုဏ်ပြုခံပွဲ တက်မျှသာ ဖြစ်သော်လည်း ဘုရင်မကြီးက အစိုးရကို ထုတ်ပယ်ပစ်ခဲ့သည့် ၁၉၇၅ခုနှစ်က ဖြစ်ရပ်ကဲ့သို့ပင် ပါလီမန်ကို ဖျက်သိမ်းပစ်နိုင်သည့် အာဏာမူ ရှိနေသေးသည်။
သြစတြေးလျ သမ္မတနိုင်ငံဖြစ်ရေးအကြောင်း ပြဿနာကို အခြေအတင် ငြင်းခုန်မှုများမှာ ဗြိတိသျှတို့ စတင်အခြေချသည့် အထိမ်းအမှတ် ဇန်နဝါရီ ၂၆ရက်နေ့တွင် ကျရောက်သည့် သြစတြေးလျနေ့ ရောက်တိုင်း ထွက်ပေါ်လာလေ့ရှိသည်။
‘သြစတြေးလျအတွက် အချုပ်အခြာပိုင် နိုင်ငံတစ်ခုဖြစ်လာဖို့က အချိန် လုံလုံလောက်လောက် ဖြတ်သန်းခဲ့ပါပြီ’ဟု ကြေညာချက်ကို လက်မှတ်ရေးထိုးခဲ့သည့် တောင်သြစတြေးလျ ဝန်ကြီးချုပ် ဂျေး ဝပ်သရေးက ပြောကြားခဲ့သည်။
‘ကိုယ့်ကိုယ်ကို လေးစားတဲ့၊ လွတ်လပ်တဲ့ ဘယ်နိုင်ငံမဆို ကိုယ့်နိုင်ငံသားကိုပဲ ကိုယ့်နိုင်ငံအကြီးအကဲအဖြစ် ရွေးချယ်ဖို့ မျှော်လင့်မိမှာပါ’’ဟုလည်း ၎င်းက ကြေညာချက်တစ်ခုတွင် ပြောကြားခဲ့သည်။
ယမန်နှစ်က အမာခံရီပတ်ဘလီကင်တစ်ယောက်ဖြစ်သည့် ဝန်ကြီးချုပ် မဲလ်ကွန် တန်းဘူးက သူ့ရှေ့က ဘုရင်စနစ်ထောက်ခံသူ တိုနီ အက်ဘော့ထံမှ ခေါင်းဆောင်မှုကို လွှဲပြောင်းရယူလာသည့်အခါတွင် သဘောထားပြောင်းလဲလာမည့် မျှော်လင့်ချက်များ ထွက်ပေါ်လာခဲ့သည်။
‘သြစတြေးလျနိုင်ငံဟာ သြစတြေးလျနိုင်ငံသားအကြီးအကဲကို ရရှိရေးဆိုတဲ့ သန္နှိဌာန်ဟာ ပါးလျားပျောက်ကွယ် မသွားသေးပါဘူး’ဟု ၁၉၉၀ခုနှစ်များက သြစတြေးလျ ရီပတ်ဘလီကင် လှုပ်ရှားမှုကို ခေါင်းဆောင်ခဲ့သည့် တန်ဘူးက တနင်္လာနေ့ကြေညာချက်ကို တုန့်ပြန်ပြောကြားခဲ့သည်။
သို့ရာတွင် သမ္မတနိုင်ငံဖြစ်ရေးပြဿနာမှာ ဦးစားပေးမဟုတ်ကြောင်းနှင့် လက်ရှိ ၈၉နှစ်အရွယ် ဘုရင်မကြီးလက်ထက်တွင် တစ်နိုင်ငံလုံး ဆန္ဒမဲပေးရန်မှာလည်း မဖြစ်နိုင်သေးကြောင်း တန်းဘူးက ပြောကြားခဲ့သည်။
သတ္တုတွင်းတွင် တစ်လအကြာပိတ်မိနေသည့် တရုတ်လုပ်သား ၄ ဦးကိုကယ်ရန် ကပ်စူးတောင့်များ အဆင်သင့်ဖြစ်ပြီ
By စီအင်အင် 
ပေကျင်း၊ ဇန်နဝါရီ - ၂၅ ။        ။ ဇန်နဝါရီလ ၂၃ ရက်နေ့က အာဏာပိုင်များ၏ ပြောကြားချက်အရ ပြိုကျသွားသည့် စကျင်ကျောက်တွင်းတွင် တစ်လနီးပါး ပိတ်မိနေခဲ့ကြသည့် သတ္တုတွင်းလုပ်သား ၄ယောက်ကို ထုတ်ယူရန်အတွက် နောက်ဆုံးအဆင့်ဖြစ်သည့် လူ့အရွယ်အစား ကပ်စူးတောင့်များကို ကယ်ဆယ်ရေးလုပ်သားများက ပြင်ဆင်နေပြီဖြစ်သည်ဟု ဆိုသည်။
နိုင်ငံပိုင် စီစီတီဗွီသတင်းဌာနက ကယ်ဆယ်ရေးအရာရှိများကို ကိုးကားဖော်ပြချက်အရ အနီရောင် ကပ်ဆူးတောင့်ကို အရပ် ၆ပေ ၃လက်မရှိသည့် လူတစ်ဦး လိုက်ပါနိုင်အောင် ပုံစံထုတ် ထားပြီး၊ လျှောတံခါးတပ်ဆင်ထားကာ မြေပြင်နှင့် ဆက်သွယ်နိုင်အောင် တယ်လီဖုန်းစနစ်လည်း ပါရှိသည်ဟု ဆိုသည်။
ကျောက်တွင်းထဲသို့ ချလိုက်ပြီဆိုသည်နှင့် ဤကပ်စူးတောင့်က ပိတ်မိနေသည့် သတ္တုတွင်းလုပ်သားများကို အောက်အနက် ၇၂၂ပေ အနက်မှနေ၍ မြေပြင်ပေါ်သို့ တစ်ယောက်ပြီး တစ်ယောက် မတင်ပေး မည်ဖြစ်သည်။ ၂၀၁၀ခုနှစ်က ချီလီသတ္တုတွင်းတစ်ခုတွင် နှစ်လကျော် ပိတ်မိနေခဲ့သည့် အလုပ်သမားများကို ကယ်ဆယ်စဉ်ကနှင့် ဆင်တူသည့် နည်းပညာကို အသုံးပြုထားသည်ဟု ဆိုသည်။
အစစအရာရာ အဆင်ပြေချောမွေ့သွားခဲ့ပါက အလုပ်သမားတစ်ယောက်ကို တစ်ကြိမ်သယ်ထုတ်လျှင် ၅မိနစ်သာ ကြာမြင့်နိုင်မည်ဖြစ်သည်ဟု တရုတ် ကယ်ဆယ်ရေးအရာရှိများက ပြောကြားခဲ့သည်။
ရှန်တုန်ပြည်နယ် ဖျင့်ရီခရိုင်တွင် ဒီဇင်ဘာ ၂၅ရက်နေ့က ကျောက်တွင်း ပြိုကျခဲ့ရာတွင် ၁၁ယောက်ကို ကယ်တင်နိုင်ခဲ့ပြီး တစ်ယောက် သေဆုံးခဲ့သည်။ အလုပ်သမား ၁၇ယောက်မှာ မြေအောက်တွင် ပိတ်မိနေဆဲဖြစ်သည်ဟု ယူဆရသော်လည်း ၁၃ယောက်မှာ ပျောက်ဆုံးနေသည်။
ချမ်းလွန်းလို့ ဖြစ်သွားတာပါ၊ အဖမ်းခံပြီး နွေးထွေးမှုကိုရှာတဲ့ အိမ်ခြေယာမဲ့
By Fox News 
ဗာဂျီးနီးယား၊ ၊ဇန်နဝါရီ - ၂၅ ။           ။ ရယ်အားထက် ငိုအားသန်ရတဲ့ ကရုဏာသက်ဖွယ် အဖြစ်အပျက်ကလေးတစ်ခုပါပဲ။ ဗာဂျီးနီးယားက အိမ်ခြေယာမဲ့ အမျိုးသမီးတစ်ယောက်ဟာ အရိုးခိုက်တဲ့ အအေးဓာတ်က လွတ်မြောက်ပြီး အမိုးအကာတစ်ခုအောက်မှာ နွေးထွေးသွားဖို့အတွက် အဖမ်းခံရအောင် ကြိုးစားတဲ့အနေနဲ့ လွှတ်တော်အဆောက်အအုံရဲ့ ပြတင်းပေါက်တစ်ခုကို ကွန်ဂရိတုံး အပိုင်းအစတစ်ခုနဲ့ ပစ်ပေါက်လိုက်တာပဲ ဖြစ်ပါတယ်။
ဥပဒေပြုကော်မတီက အစည်းအဝေးကျင်းပနေတုန်းမှာ ကြာသပတေးညက မည်သူမည်ဝါ မသိရတဲ့ အမျိုးသမီးတစ်ယောက်က ပြတင်းမှန်ကို ပစ်ခွဲလိုက်တယ်လို့ ကယ်ပီတယ် ရဲတပ်ဖွဲ့က ပြောကြား တယ်လို့ ဒေသတွင်းသတင်းစာတွေမှာ ဖော်ပြခဲ့ကြပါတယ်။
အရိုးခိုက်အောင် ချမ်းအေးလှတဲ့ညမှာ ကျောတစ်ခင်းစာ အမိုးအကာရဖို့အတွက် အဖမ်းခံရအောင် ကြိုးစားတဲ့လုပ်ရပ်ဖြစ်ဖွယ်ရှိတယ်လို့ ရဲတပ်ဖွဲ့မှ ကပ္ပတိန်က ပြောကြားခဲ့ပါတယ်။ ဘယ်သူမှတော့ ဒဏ်ရာ ရရှိခဲ့ခြင်းမရှိပါဘူး။
စုံစမ်းစစ်ဆေးမှုအရ ဒီဖြစ်ရပ်မတိုင်မီမှာ အဆိုပါ အမျိုးသမီးက ဗာဂျီးနီးယား တက္ကသိုလ်ကျောင်းသူတစ်ယောက်ကို ထိုးကြိတ်ခဲ့သေးပေမယ့်လည်း ပြင်းပြင်းထန်ထန် အနာတရဖြစ်ခြင်းတော့ မရှိခဲ့ဖူးလို့ ဆိုပါတယ်။
ပေါ်တူဂီသမ္မတရွေးကောက်ပွဲတွင် ရေဘီလိုဒီဆူဆာ အနိုင်ရ
By အေအက်ဖ်ပီ 
လစ္စဘွန်း၊ ဇန်နဝါရီ ၂၅ ။         ။ အသက် ၆၇နှစ်အရွယ် ဥပဒေပါမောက္ခနှင့် ရုပ်သံမှ ကျော်ကြားသည့် ပညာရှင်တစ်ဦးဖြစ်သူ မာစယ်လိုရေဘီလိုဒီဆူဆာသည် ပေါ်တူဂီသမ္မတရွေးကောက်ပွဲတွင် မဲအားလုံး၏ ၅၂ရာခိုင်နှုန်းကျော်ဖြင့် ဇန်နဝါရီ ၂၄က ပြတ်ပြတ်သားသားအနိုင်ရရှိခဲ့သည်ဟု မဲအားလုံးနီးပါးရေတွက်ပြီးချိန်တွင် သိရှိရသည်။
ရေဘီလိုဒီဆူဆာသည် မဲအားလုံး၏ ၅၂ဒသမ၇၈ရာခိုင်နှုန်းကိုရရှိခဲ့ပြီး အနီးဆုံးပြိုင်ဘက် တစ်သီးပုဂ္ဂလလက်ဝဲဝါဒီ အန်တိုနီယိုဆမ်ပိုင်အိုဒါနိုဗိုအာထက် မဲအပြတ်အသတ်ရရှိခဲ့သည်။ ယင်းလက်ဝဲဝါဒီမှာ မဲအားလုံး၏ ၂၂ဒသမ၁၇ ရာခိုင်နှုန်းသာရရှိခဲ့သည်ဟု မဲအားလုံး၏ ၉၇ရာခိုင်နှုန်းကို ရေတွက်ပြီးရလဒ်များအရ သိရသည်။
ဒုတိယအကျော့ထပ်မံယှဉ်ပြိုင်မှုကို ရှောင်ရန် မဲအားလုံး၏ ၅၀ရာခိုင်နှုန်းရရန်လိုသည်။ ပေါ်တူဂီ၏ သမ္မတရာထူးမှာ အများအားဖြင့် အခမ်းအနားတက်သာဖြစ်သော်လည်း အကျပ်အတည်း ကာလတွင် နိုင်ငံ၏ ခိုင်မာမှုမရှိသော အာဏာရမဟာမိတ်ကို တင်နိုင်ဖြုတ်နိုင်သကဲ့သို့ပါလီမန်ကို ဖျက်သိမ်းနိုင်သည့် အာဏာလည်းရှိသည်။
ယင်းသို့အာဏာရှိမှုအရ ဥရောပတွင် မဲပေးမှုကို စေ့စပ်စွာစစ်ဆေးသည်။ နိုင်ငံ၏ စီးပွားရေးမဟာဗျူဟာအပေါ်တွင်လည်း သမ္မတ၏ သြဇာသက်ရောက်မှုရှိသည်။
ကူညီရေးအစီအစဉ်အဖြစ် ပေါ်တူဂီကို အီးယူက ယူရို၇၈ဘီလျံထုတ်ပေးထားမှုနှင့် ဆက်နွယ်သည့် စီးပွားပေါ်လစီများကို ပေါ်တူဂီက တိတိကျကျလိုက်နာမှုရှိမရှိ အီးယူက စောင့်ကြည့်လျက်ရှိသည်။
ရွေးကောက်ပွဲများကို အောက်တိုဘာလက ကျင်းပခဲ့သော်လည်း အဖြေမပေါ်ခဲ့ပေ။ ထို့နောက် အန်တိုနီယိုကော့စ်တာဦးဆောင်သော အနည်းစု ဆိုရှယ်လစ်အစိုးရသည် ၁၀ဒသမ၄သသန်းရှိ နိုင်ငံကို အုပ်ချုပ်ရန် လက်ဝဲစွန်းတို့နှင့် သိမ်မွေ့သည့် ညွန့်ပေါင်းအဖွဲ့တစ်ခုအပေါ် မှီခိုနေခဲ့ရသည်။
ဗဟိုလက်ယာ ဆိုရှယ်ဒီမိုကရက်တစ်ပါတီ၏ အကြီးအကဲဟောင်းတစ်ဦးဖြစ်သူ ရေဘီလိုဒီဆူဆာသည် ဝင်ရောက်ယှဉ်ပြိုင်သူ ၁၀ဦးပါ သမ္မတရွေးကောက်ပွဲတွင် ကြီးမားစွာနှစ်သက်ခံရသူဖြစ်ခဲ့သည်။
အရှေ့အာရှအအေးလှိုင်းအတွင်း ထိုင်ဝမ်၌ လူ ၈၅ ဦးသေဆုံး
By ဘီဘီစီ 
တိုင်ပေ၊ ဇန်နဝါရီ ၂၅ ။            ။ အရှေ့အာရှဒေသအနှံ့တွင် အအေးလှိုင်း ကျရောက်လျက်ရှိရာ ထိုင်ဝမ်၌ သေဆုံးသူ အနည်းဆုံး ၈၅ ဦးရှိပြီး တောင်ကိုရီးယားတွင်လည်း သောင်တင်နေသည့် ကမ္ဘာလှည့်ခရီးသည်ပေါင်း ၆၀၀၀၀ ကျော်ရှိနေသည်။
ယခုရက်ပိုင်းအတွင်း အပူချိန်က ရုတ်ခြည်းထိုးကျသွား၍ ကိုယ်ပူရှိန်အလွန်အမင်းကျဆင်းခြင်းနှင့် နှလုံးရောဂါတို့ကြောင့် သေဆုံးကြခြင်းဖြစ်ကြောင်း ထိုင်ဝမ်မီဒီယာက ဖော်ပြသည်။
တစ်ချိန်တည်းမှာပင် တောင်ကိုရီးုယားဂျီဂျုးကျွန်းဆွယ်တွင် လေဆိပ်ကို ပိတ်လိုက်ရပြီး ခရီးစဉ်များ ပယ်ဖျက်လိုက်ရသည်။
ဟောင်ကောင်၊ တရုတ်တောင်ပိုင်းနှင့် ဂျပန်နိုင်ငံတို့တွင်လည်း အအေးလှိုင်းဒဏ်ကို ခံစားကြရသည်။
ထိုင်ဝမ်တွင် သေဆုံးကြသူများ အများစုသည် တိုင်ပေနှင့် တောင်ယန်းတို့ကဲ့သို့ မြောက်ပိုင်းဒေသများမှ အသက်ကြီးပိုင်းလူများဖြစ်ကြသည်။ ထိုနယ်မြေများအတွင်း သေဆုံးသူဦးရေက ၆၆ ဦးရှိသည်။
တိုင်ပေမြို့တွင် အပူချိန်သည် ဇန်နဝါရီ ၂၄ ရက်က ၄၄ နှစ်အတွင်း အနိမ့်ဆုံးအဖြစ် ၄ ဒီဂရီစင်တီဂရိတ်အထိ ကျဆင်းသည်။
ဂျပန်ဘုရင်နှင့် မိဖုရား ဖိလစ်ပိုင်သို့ လာရောက်
By စီအင်န်အေ 
တိုကျို၊ ဇန်နဝါရီ ၂၅  ။              ။ ဂျပန်ဘုရင်မင်းမြတ် အကီဟီတိုနှင့် မိဖုရားဖြစ်သူ မီချီကိုတို့က ဖိလစ်ပိုင်သို့ ဇန်နဝါရီ ၂၆ ရက်တွင် ငါးရက်တာခရီးစဉ်အဖြစ်လာရောက်လည်ပတ်သည်။  ဒုတိယကမ္ဘာ စစ်ပြီးနောက် ၁၉၅၆ ဇူလိုင် ၂၃ က ဂျပန်နှင့် စစ်လျော်ကြေးဆွေးနွေးမှုကို ဖိလစ်ပိုင်က သဘောတူပြီးနောက် နှစ်နိုင်ငံကြား သံတမန်ဆက်ဆံရေး နှစ် ၆၀ ပြည့်အထိမ်းအမှတ်အဖြစ် လာရောက်လည် ပတ်ခြင်းဖြစ်သည်။
ဖိလစ်ပိုင်သမ္မတ အကွီနိုက ဧည့်ကြိုပြုသည့် ဘုရင်နှင့် မိဖုရား ဇနီးမောင်နှံက စစ်တွင်း ဖိလစ်ပိုင်က စစ်မြေပြင်ဖြစ်ခဲ့ချိန်က ဒုက္ခသည်များကိုလည်း ယခုခရီစဉ်အတွင်း ဂါရဝပြုမည်ဖြစ်သည်။
ခရီးစဉ်အတွင်း ဖိလစ်ပိုင်လွတ်လပ်ရေးခေါင်းဆောင် ဂျိုဆေးရီဇေး၏ ရုပ်ထုသို့လည်း သွားရောက်လည်ပတ်မည်ဖြစ်ကာ စစ်အတွင်းတိုက်ပွဲဝင်ခဲ့သည့် ဖိလစ်ပိုင်စစ်သားများ၏ ဂူသချိုင်းနှင့် ကာလီရာယာရှိ ဂျပန်အထိမ်းအမှတ်ဥယျာဉ်သို့လည်း သွားရောက်လည်ပတ်မည်ဖြစ်သည်။
ဇန်နဝါရီ ၂၉ ရက်တွင် ကာလီရာယာသို့ သွားရောက်လည်ပတ်စဉ်တွင် စစ်အတွင်း သတ်ဖြတ်ခံရသည့် ဂျပန်စစ်သားများ၏ ဆွေမျိုးများနှင့်အတူ သွားရောက်ကြမည်ဖြစ်သည်။
ဂျပန်နှင့် ဖိလစ်ပိုင်နိုင်ငံတို့သည် သံတမန်ဆက်ဆံရေး ထူထောင်ပြီးစဉ်မှအစပြုလျက် ဆက်ဆံရေးက တိုးတက်ကောင်းမွန်ခဲ့သည်။
သုဝဏ္ဏဘူမိလေဆိပ်တွင် အရှေ့အလယ်ပိုင်းမှ လေယာဉ်များကို မားစ်ရောဂါအတွက် သီးသန့်စစ်ဆေး
By ဘန်ကောက်ပို့စ် 
ဘန်ကောက်၊ ဇန်နဝါရီ ၂၆ ။            ။ ထိုင်းနိုင်ငံ သုဝဏ္ဏဘူမိလေဆိပ်တွင် အရှေ့အလယ်ပိုင်းမှ ဆိုက်ရောက်ခရီးသည်များကို မားစ်ရောဂါစစ်ဆေးရန် စစ်ဆေးရေးအုပ်စုနှစ်စုကို Airports of Thailand Plc AoT က သီးသန့်ချထားသည်။
နောက်ထပ်မားစ်ရောဂါဖြစ်ပွားသူတစ်ဦးသည် အရှေ့အလယ်ပိုင်းမှ ထိုင်းနိုင်ငံသို့ ရောက်ရှိလာ၍ ယင်းဒေသမှ ဆိုက်ရောက် လေယာဉ်များကို့ ဖွဲ့စည်းထားသည့် E နှင့် G အုပ်စုများ၏ စစ်ဆေးရမည်ဖြစ်ကြောင်း AoT ဥက္ကဌ နီတီနိုင်းသီရိမတ်သာခန်က ဇန်နဝါရီ ၂၅ ရက်က ပြောသည်။
အပူတိုင်းစကရင်များနှင့် အတွေ့အကြုံရှိ ဝန်ထမ်းများနှင့်အတူ စကရင်ဖတ်ရှုစစ်ဆေးရာအထူးရုံကို တည်ဆောက်ထားပြီး ခရီးသည်အသီးသီး၏ အခြေအနေကို စောင့်ကြည့်သွားမည်ဖြစ်ကြောင်း ၎င်းက ပြောသည်။
ယခုကဲ့သို့ သုဝဏ္ဏဘူမိဘူမိတွင် အထူးကြပ်မတ်မှုလုပ်ဆောင်ရခြင်းသည် အရှေ့အလယ်ပိုင်းမှ လေယာဉ်များက ယင်းလေဆိပ်သို့ အများစု ဆင်းသက်ခြင်းကြောင့်ဖြစ်ကြောင်း နီတီနိုင်းက ပြောသည်။
လာမည့်လွှတ်တော်တွင် မြေသိမ်းယာသိမ်း ကိစ္စရပ်များကို အရေးကြီးလုပ်ငန်းစဉ် အဖြစ်ဖြေရှင်းရန် အကြံပြု
By ဦးလွင် 
နေပြည်တော်၊ ဇန်နဝါရီ ၂၆ ။                ။ ဒုတိယအကြိမ် လွှတ်တော်သက်တမ်းတွင် မြေသိမ်း၊ ယာသိမ်းကိစ္စရပ်များကို အရေးအကြီးလုပ်ငန်း စဉ်အဖြစ် ဖြေရှင်းဆောက်ရွက်ရန် လိုအပ်ကြောင်း လယ်၊ ယာမြေနှင့် အခြားမြေများ သိမ်းဆည်းခံရမှုများကြောင့် ပြည်သူများနစ်နာမှုမရှိစေရေး စုံစမ်းရေး ကော်မရှင်၏ အစီအရင်ခံစာ၌ အကြံပြုဖော်ပြထားသည်။
လယ်ယာမြေစုံစမ်းရေးကော်မရှင်၏ ဆောင်ရွက်ချက်များကြောင့် သိမ်းဆည်းသူများမှ ထိုက်သည့် မြေများ ပြန်လည်စွန့်လွှတ်ခြင်း၊ထိုက်သင့်သည့် လျော်ကြေငွေ ပမဏ ရရှိသော်လည်း လက်ရှိတွင်  ဖြေရှင်းဆောင်ရွက်ရန် အမှုတွဲပေါင်းခြောက်ထောင်ကျော် ကျန်ရှိနေကြောင်းလည်း အဆိုပါ အစီအရင်ခံစာ၌ ဖော်ပြ ထားသည်။
ပထမအကြိမ် လွှတ်တော်သက်တမ်းအတွင်း လယ်ယာမြေစုံစမ်းရေးကော်မရှင်၏  အမိန့်၊ညွှန်ကြား ချက်များနှင့်အကြံပြုချက်များကို အစိုးရ အဖွဲ့အဆင့်ဆင့်မှ အောက်ခြေအထိ ဆောက်ရွက်မှု အားနည်းခြင်း၊ ချို့ယွင်းချက်များရှိခြင်းကြောင့် မြေသိမ်း၊ယာ သိမ်း ပြဿနာများ ပြီးပြတ်နိုင်မှုမရှိပဲ ကျန်ရှိနေခြင်းဖြစ်ကြောင်း အစီအရင်ခံစာ၌ ဖော်ပြထားသည်။
လယ်၊ယာမြေနှင့်အခြားမြေများ သိမ်းဆည်းခံရမှုများကြောင့် ပြည်သူများနစ်နာမှုမရှိစေရေး စုံစမ်းရေး ကော်မရှင်သည် ၂၀၁၆ခုနှစ်၊ဇန်နဝါရီလ (၂၁) ရက်နေ့အထိ လယ်၊ယာမြေ ပြဿနာအမှုတွဲပေါင်း (၁၉၈၃၆) ကို အစိုးရအဖွဲ့သို့ပေးပို့ခဲ့ပြီး အစိုးရအဖွဲ့၏ မြေအသုံးချမှု စီမံခန့်ခွဲမှုကော်မတီမှ အမှုတွဲပေါင်း(၁၂၉၇၀) မှုတွဲကို ဖြေရှင်းဆောင်ရွက်နိုင်ခဲ့ပြီး ဆောက်ရွက်ဆဲအမှုပေါင်း (၆၂၄၃)ရှိကြောင်းး အစီအရင်ခံစာ၌ ဖော်ပြထားသည်။
လယ်ယာမြေ စုံစမ်းရေးကော်မရှင်က သိမ်းဆည်းခံလယ်၊ ယာမြေများကို စုံစမ်းစစ်ဆေးရာတွင်(က) မြို့ပြ များတည်ဆောက်ရန် အတွက် သိမ်းစည်းခြင်း၊ (ခ)စက်မှုဇုန်များ တည်ဆောက်ရာအတွက် သိမ်းစည်းခြင်း၊ (ဂ)တပ်မြေ အဖြစ်သိမ်းဆည်းခြင်း၊(ဂ)နိုင်ငံတော်၏ စီမံကိန်းများဖြစ်သည့် ရထားလမ်း၊ကားလမ်း၊ လေယာဉ် ကွင်းများတိုးချဲ့ တည်ဆောင်ခြင်းမျာအတွက် သိမ်းဆည်းခြင်း၊(ဃ)နိုင်ငံတော်၏ စက်ရုံများအတွက် သိမ်းဆည်း ခြင်း၊(င) စိုက်ပျိုး ရေး၊မွေးမြူရေးစီမံကိန်းများဆောင်ရွက်ရန် ပုဂ္ဂလိက ကုမ္ပဏီများသို့ မြေနေရာ ချထား ပေးရာ တွင် တောင် သူ များ၏  လုပ်ကိုင်ဆောင်ရွက်နေသည့် လယ်ယာမြေများပါရှိသွားခြင်း တို့ကို တွေ့ရကြောင်း အစီအရင်ခံစာ ဖော်ပြထားသည်။
ပူတင်မှာ ခြစားမှု၏ ကိုယ်စားပြုပုံရိပ်ဟု ကန် ဘဏ္ဍာရေးအရာရှိ ပြော
By အေအက်ဖ်ပီ 
လန်ဒန်၊ ဇန်နဝါရီ-၂၆ ။           ။ အမေရိကန် ဘဏ္ဍာရေးအကြီးတန်းအရာအရှိတစ်ဦးက ရုရှသမ္မတ ဗလာဒီမီယာ ပူတင်မှာ အဂတိလိုက်စားကြောင်း ဘီဘီစီအစီအစဉ်တစ်ခုတွင် တိုက်ရိုက်စွပ်စွဲ ပြောကြားခဲ့သည်။
ယူကရိန်းနိုင်ငံအတွင်းမှ ကရိုင်းမီးယားကို ရုရှက ၎င်း၏ပိုင်နက်အတွင်းသို့ သွတ်သွင်းပြီးနောက် ၂၀၁၄ ခုနှစ်တွင် အမေရိကန်အစိုးရက ကရင်မလင်အတွင်းလူ အတော်များများကို ဒဏ်ခတ်ပိတ်ဆို့မှုများ ပြဌာန်းခဲ့သော်လည်း ပူတင်မှာ အကျင့်ပျက်ခြစားမှုများတွင် တိုက်ရိုက်ပါဝင် ပတ်သက်နေကြောင်းကိုမူ စွပ်စွဲပြောကြားခဲ့ခြင်း မရှိခဲ့ပေ။
သို့ရာတွင် ပူတင်၏ လျှို့ဝှက်ချမ်းသာကြွယ်ဝမှုများကို ကျယ်ကျယ်ပြန့်ပြန့် စုံစမ်းစစ်ဆေးရာတွင် အမေရိကန်ဘဏ္ဍာရေးဝန်ကြီးဌာနမှ အကြမ်းဖက်မှုနှင့် ဘဏ္ဍာရေးထောက်လှမ်းမှုဆိုင်ရာ ယာယီအကြီးတန်းအရာရှိ အဒမ် ဇူဘင်က ပူတင်မှာ အကျင့်ပျက်ခြစားမှု၏ ကိုယ်စားပြုပုံရိပ်ဖြစ်ကြောင်း ပြောကြားခဲ့သည်။
“ပူတင်က သူ့အပေါင်းအပါတွေ၊ ရင်းနှီးတဲ့ မဟာမိတ်တွေကို ချမ်းသာကြွယ်ဝစေပြီး သူက မိတ်ဆွေလို့ မသတ်မှတ်သူတွေကိုတော့ နိုင်ငံပိုင်ဥစ္စာတွေကို မသုံးနိုင်အောင် ဘေးထုတ် ထားတာကို မြင်နေရပါတယ်” ဟု အမေရိကန် ဘဏ္ဍာရေးဌာန၏ ဒဏ်ခတ်ပိတ်ဆို့မှုများကို ကြီးကြပ်နေသည့် ဇူဘင်က ဘီဘီစီ၏ ပင်နိုရားမားအစီအစဉ်သို့ ပြောကြားခဲ့ရာ ပူတင်၏ ပုဂလိကပိုင် ငွေကြေးနှင့် ပတ်သက်၍ အစိုးရတစ်ရပ်က ပထမဆုံးအကြိမ်အဖြစ် မာမာထန်ထန် ပြောကြားလာခဲ့ခြင်းပင် ဖြစ်သည်။
“ရုရှရဲ့ စွမ်းအင်ဓနဥစ္စာတွေမှာပဲဖြစ်ဖြစ်၊ အခြား နိုင်ငံတော်ကန်ထရိုက်စာချုပ်တွေမှာပဲ ဖြစ်ဖြစ် သူယုံကြည်တဲ့သူတွေက သူ့အကျိုးကို ဆောင်ကြရပြီး၊ သူမယုံကြည်တဲ့သူတွေကိုတော့ ဖယ်ထုတ်ထားပါတယ်။ ကျနော့်အတွက်တော့ ဒါဟာ အဂတိလိုက်စားမှုပါပဲ”ဟု ဇူဘင်က ပြောကြားခဲ့သည်။
ပူတင် အဂတိလိုက်စားသည်ကို အမေရိကန်အစိုးရက နှစ်ပေါင်းများစွာကပင် သိရှိနေခဲ့သည်ဟုလည်း ဇူဘင်က ထပ်လောင်း ပြောကြားခဲ့သည်။
ထိုအစီအစဉ်က ပူတင်၏ ပိုင်ဆိုင်မှုအရပ်ရပ်မှာ ကန်ဒေါ်လာ ၄၀ဘီလျံ (ယူရို ၃၇ဘီလျံ) နီးပါးရှိသည်ဟု ဖော်ပြထားသည့် ၂၀၀၇ ခုနှစ်က လျှို့ဝှက် စီအိုင်အေ အစီရင်ခံစာတစ်စောင်ကို ကိုးကားဖော်ပြခဲ့သည်။
“ပူတင်က လစာငွေ တစ်နှစ် ကန်ဒေါ်လာ ၁၁၀၀၀၀လောက်ကို ထုတ်ယူနေပါတယ်။ ဒါက သူ့ပိုင်ဆိုင်မှု အတိအကျကို မဖော်ပြနိုင်ပါဘူး။ ပူတင်ဟာ သူ့ရဲ့ အမှန်တကယ် ချမ်းသာကြွယ်ဝမှုကို ဘယ်လိုဖုံးကွယ်ထားရမလဲဆိုတာကို ကာလရှည် အလေ့အကျင့်ရထားသူပါ”ဟု ဇူဘင်က ပြောကြားခဲ့သည်။
ထိုအစီအစဉ်က နိုင်ငံပိုင် သင်္ဘောတင်ကုမ္ပဏီတစ်ခုဖြစ်သည့် Sovcomflotကို ဦးစီးခဲ့သော ဒီမီထရီ စကာဂါနှင့် အင်တာဗျူးကိုလည်း ဖော်ပြခဲ့သည်။ စကာဂါက ချယ်ဆီးဘောလုံးကလပ်ပိုင်ရှင် ရိုမန် အဗရာမိုဗစ်ထံမှ ကန်ဒေါ်လာ ၃၅သန်းတန် ရွက်လှေတစ်စင်းကို ပူတင်ထံသို့ လွှဲပြောင်းပေးခဲ့ရသည်ဟု ပြောကြားခဲ့သော်လည်း အဘရာမိုဗစ်၏ ရှေ့နေများကမူ ယင်းမှာ ခန့်မှန်းပြောဆိုချက်မျှသာဖြစ် သည်ဟု ငြင်းဆန်ခဲ့သည်။
ပူတင်၏ ပြောခွင့်ရပုဂိုလ်က ဘီဘီစီသို့ ပြောကြားရာတွင်မူ ပူတင်၏ ပိုင်ဆိုင်မှုနှင့် ပတ်သက်သည့် မေးခွန်းများမှာ စိတ်ကူးယဉ်သက်သက်မျှသာ ဖြစ်သောကြောင့် ပြန်လည်ဖြေကြားစရာမလိုဟု ဆိုသည်။
၂၀၁၄ခုနှစ်က ကရင်မလင်ဝဘ်ဆိုက်တွင် ဖော်ပြခဲ့သည့် ပိုင်ဆိုင်မှုကြေညာချက်အရမူ ရုရှသမ္မတမှာ ရူဘယ်ငွေ ၃.၇သန်း (ကန်ဒေါ်လာ ၁၀၄၀၀၀) ဝင်ငွေရှိပြီး၊ ရုရှလုပ် ကား၃စင်း၊ ၇၇ စတုရန်းမီတာ အကျယ်ရှိ တိုက်ခန်းတစ်ခန်း၊ ဂိုဒေါင်တစ်လုံးနှင့် မြေကွက်တစ်ကွက်သာ ပိုင်ဆိုင်ထားသည်ဟု ဆိုသည်။
ပူတင်၏ ကြေညာထားသည့် ပိုင်ဆိုင်မှုမှာ ကရင်မလင်အရာရှိများထဲတွင် အနိမ့်ဆုံးဖြစ်နေပြီး၊ ဥရောပနိုင်ငံများတွင် အိမ်များစွာ၊ ကားများစွာနှင့် ကြွားဝါနေကြသည့် ဝန်ကြီးအများစုထက် နိမ့်ကျနေသည်။
အင်ဒိုနီးရှား အစွန်းရောက်အုပ်စုများ သြစတြေးလျနှင့် ဆီးရီးယားတို့မှ ရန်ပုံငွေရရှိဟုဆို
By စီအင်အေ 
"ဂျာကာတာ၊ ဇန်နဝါရီ ၂၆ ။           ။ အင်ဒိုနီးရှားရှိ အစွန်းရောက်အုပ်စုများသည် ဆီးရီးယားနှင့် သြစတြေးလျတို့မှ လွန်ခဲ့သည့် သီတင်းပတ်က အမေရိကန်ဒေါ်လာ ၈၀၀,၀၀၀ လက်ခံရရှိခဲ့သည်ဟု အင်ဒိုနီးရှား၏ နိုင်ငံရေး၊ တရားရေးနှင့် လုံခြုံရေးရာညိနှိုင်းရေးဝန်ကြီး လူဟတ်ပန်ဂျိုင်တန်က ဇန်နဝါရီ ၂၅တွင် ပြောကြားခဲ့သည်။"
"အန်တာရာနျူးစ်မှ သတင်းတစ်ခုအရ အမေရိကန်ဒေါ်လာ ၇၀၀,၀၀၀မှ သြစတြေးလျဝင်လာပြီး ကျန်ငွေများကို ဆီးရီးယားနိုင်ငံ ရာကာမြို့မှ လွှဲပို့ခြင်းဖြစ်သည်။ ဆီးရီးယားတွင် အင်ဒိုနီးရှား လူမျိုးရာပေါင်း များစွာမှာ နိုင်ငံခြားသားတိုက်ခိုက်ရေးသမားများအဖြစ် အိုင်အက်စ်သို့ ဝင်ရောက်ခဲ့သည်ဟုလည်း သိရသည်။"
"""ကျွန်တော်တို့ရဲ့ အရာရှိတွေက အခုဆိုရင် ရန်ပုံငွေထောက်ပံ့မှုတွေကို အနီးကပ်စောင့်ကြည့် စစ်ဆေးနေပါတယ်။ ဘာဖြစ်လို့လည်းဆိုတော့ ဘဏ္ဍာငွေထောက်ပံ့မှု မရှိဘဲအကြမ်းဖက် သမားတွေဟာ ရန်လိုတဲ့လုပ်ဆောင်ချက်တွေကို လုပ်နိုင်မယ်မထင်ဘူး""ဟု စင်ကာပူတွင် ပြုလုပ်သော လုံခြုံရေးကွန်ဖရင့်တွင် မစ္စတာလူဟတ်က ပြောသည်။"
ဇန်နဝါရီ ၁၄က မြို့တော်ဂျာကာတာတွင် ဗုံးခွဲတိုက်ခိုက်မှုများ၊ ပစ်ခတ်မှုများဖြစ်ပွားပြီးနောက် ယခုကဲ့သို့ တွေ့ရှိခဲ့ခြင်းဖြစ်သည်။ ယင်းတိုက်ခိုက်မှုများကြောင့် လူရှစ်ဦးသေဆုံးခဲ့ပြီး ဒါဇင်ပေါင်းများစွာ ဒဏ်ရာရရှိခဲ့သည်။
အလောင်း ၁၃ လောင်းတွေ့ရှိပြီးနောက် မှောက်သောလှေကို မလေးရှား ရှာနေ
By စီအင်အေ 
ကွာလာလမ်ပူ၊ ဇန်နဝါရီ ၂၆ ။            ။ မလေးရှားနိုင်ငံတောင်ပိုင်း ဂျိုဟော်ပြည်နယ်ရှိ ကမ်းခြေတစ်ခုသို့ အလောင်း ၁၃ လောင်း လာတင်ပြီးနောက် လူ ၃၅ ယောက်အထိ တင်ဆောင်နိုင်သော မှောက်သွားသည့် လှေတစ်စင်းကို မလေးရှားအာဏာပိုင်များက ဇန်နဝါရီ ၂၆ တွင်စတင်ရှာဖွေသည်။
ထိုနေ့အစောပိုင်းက ဘန်ဒါပီနာဝါမြို့အနီး ကမ်းခြေတစ်ခုတွင် အလောင်းများက ရဲများက တွေ့ရှိခဲ့ခြင်းဖြစ်သည်။ လှေမှာ အင်ဒိုနီးရှားမှ လာခြင်းဖြစ်ပြီး တရားမဝင် ရွှေ့ပြောင်းအခြေချသူများကို တင်ဆောင်လာခဲ့သည်ဟု ခရိုင်ရဲတပ်ဖွဲ့အကြီးအကဲ ရာမက်အော့သ်မန်က ပြောသည်။
အီရန်တွင် သက်ငယ် ပြစ်မှုကျူးလွန်သူ ဒါဇင်ပေါင်းများစွာ သေဒဏ်နှင့် ရင်ဆိုင်နေရဟုဆို
By အေအက်ဖ်ပီ 
ဒူဘိုင်း၊ ဇန်နဝါရီ - ၂၆ ။               ။ နိုင်ငံတကာ လွတ်ငြိမ်းချမ်းသာခွင့်အဖွဲ့ကြီးက ဇန်နဝါရီလ ၂၆ ရက်နေ့တွင် ထုတ်ပြန်ခဲ့သည့် အစီရင်ခံစာတစ်စောင်အရ အီရန်နိုင်ငံတွင် မကြာသေးမီက ပြုပြင်ပြောင်းလဲမှုများ ပြုလုပ်ခဲ့သော်လည်း ၁၈နှစ်မပြည့်မီက ပြစ်မှုကျူးလွန်ခဲ့သောကြောင့် ဖမ်းဆီးခံခဲ့ရသူ ဒါဇင်ပေါင်းများစွာမှာ နှစ်ပေါင်းများစွာ အကျဉ်းကျခံခဲ့ ရပြီးဖြစ်သော်လည်း သေဒဏ်ကျခံရမည့် အလားအလာကို ရင်ဆိုင်နေရဆဲဖြစ်သည်ဟု ဆိုသည်။
ယမန်နှစ်က အနည်းဆုံး ၄ယောက်အပါအဝင် ၂၀၀၅ခုနှစ်နှင့် ၂၀၁၅ခုနှစ်အတွင်းတွင် အီရန်နိုင်ငံက အရွယ်မရောက်သေးသည့် ပြစ်မှုကျူးလွန်သူ အနည်းဆုံး ၇၃ယောက်ကို သုတ်သင်ကွက်မျက်ဖြစ် ခဲ့ကြောင်း လန်ဒန်အခြေစိုက် နိုင်ငံတကာ လွတ်ငြိမ်းခွင့်အဖွဲ့ကြီးက တွေ့ရှိထားသည်ဟု ဆိုသည်။
ယမန်နှစ်က သမိုင်းဝင် နျူကလီးယားသဘာတူညီချက်၏ နောက်ဆက်တွဲအနေဖြင့် တီဟီရန်က အနောက်နှင့် ဆက်ဆံရေး ပြန်လည်ထူထောင်ရန် ကြိုးစားနေချိန်တွင် လွတ်ငြိမ်းချမ်းသာခွင့်အဖွဲ့ကြီး၏ စာမျက်နှာ ၁၁၀မျက်နှာပါ အစီရင်ခံစာက အီရန်အပေါ် ဖိအား ပိုမိုပြင်းထန်သွားစေခဲ့သည်။ အီရန်က နျူကလီးယားအစီအစဉ်ကို ထိန်းချုပ်ကန့်သတ်မှုများ လုပ်ဆောင်လာသောကြောင့် ယခုလတွင်ပင် သဘောတူညီချက် သက်ဝင်လာကာ နိုင်ငံတကာက ဒဏ်ခတ်ပိတ်ဆို့မှုများကို ဖယ်ရှားပေးလာခဲ့သည်။
နှစ်ပေါင်း ၂၀နီးပါးအတွင်း ပထမဆုံး ဥရောပခရီးစဉ်အဖြစ် အီရန်သမ္မတ ဟက်ဆန် ရိုဟန်နီမှာ တနင်္လာနေ့က ရောမသို့ ရောက်ရှိလာခဲ့သည်။ ဗာတီကန်နှင့် ပြင်သစ်တို့ပါဝင်သည့် အဆိုပါ အလည်အပတ် ခရီးတွင် စီးပွားရေးနှင့် ကုန်သွယ်ရေးသဘောတူညီချက်များ အမြောက်အများ ထွက်ပေါ်လာလိမ့်မည်ဟု မျှော်လင့်နေကြသည်။
လွတ်ငြိမ်းချမ်းသာခွင့်အဖွဲ့ကြီး၏ မကြာသေးမီက ထုတ်ပြန်သည့် ကိန်းဂဏန်းများအရ အီရန်မှာ ကမ္ဘာပေါ်တွင် သေဒဏ်ကို အများဆုံးအသုံးပြုသည့် နိုင်ငံများထဲတွင် အပါအဝင်ဖြစ်ပြီး ၂၀၁၄ခုနှစ်တွင် တရုတ်နောက် ဒုတိယနေရာတွင် ရပ်တည်နေသည်။
အီရန်တွင် သေဒဏ်ကွက်မျက်မှု အများစုမှာ မူးယစ်ဆေးမှောင်ခိုမှုအတွက် ဖြစ်သည်။ အီရန်မှာ အာဖဂန်နစ္စတန်၏ ဘိန်းစိုက်ခင်းများနှင့် ဥရောပကို ချိတ်ဆက်ပေးနေသည့် အဓိက မူးယစ်ဆေးမှောင်ခို လမ်းကြောင်းတစ်ခု ဖြစ်နေသည်။
လွတ်ငြိမ်းချမ်းသာခွင့်အဖွဲ့ကြီးမှ သုတေသီများက သေဒဏ်ရင်ဆိုင်နေရသည့် အရွယ်မရောက်သေးသည့် ပြစ်မှုကျူးလွန်သူ ၄၉ယောက်တို့၏ အမည်နှင့် နေရာများကို အတိအကျ ဖော်ထုတ်နိုင်စွမ်း ရှိသော်လည်း အမှန်တကယ်အရေအတွက်မှာ ထို့ထက်ပိုမိုနိုင်သည်ဟု ဆိုသည်။
၂၀၁၄ခုနှစ်က ကုလအစီရင်ခံစာတစ်စောင်အရ သုတ်သင်ကွက်မျက်မည့်အလားအလာနှင့် ရင်ဆိုင်နေရသည့် အရွယ်မရောက်သေးသည့် ပြစ်မှုကျူးလွန်သူ အရေအတွက်မှာ  ၁၆၀ကျော်အထိ ရှိခဲ့သည်ဟု ဆိုသည်။
လွန်ခဲ့သည့် ဆယ်စုနှစ်တွင် သေဒဏ်အပေးခံရသည်ဟု လွတ်ငြိမ်းခွင့်အဖွဲ့ကြီးမှ ဖော်ထုတ်တွေ့ရှိထားသော အရွယ်မရောက်သေးသည့် ပြစ်မှုကျူးလွန်သူ ၇၃ယောက်အနက် အများစုမှာ လူသတ်မှုဖြင့် သေဒဏ်ကျခံနေရသူများ ဖြစ်သည်။
အခြားသူများမှာမူ မုဒိမ်းမှု၊ မူးယစ်ဆေးနှင့် ဆက်နွယ်သည့် ပြစ်မှုများနှင့် ဘုရားသခင် စော်ကားမှုကဲ့သို့သော အမျိုးသားလုံခြုံရေးကို ချိုးဖောက်သည့် ပြစ်မှုများဖြစ်သည်ဟု ဆိုသည်။
ဗြိတိန်နှင့် စည်းမျဉ်းခံ ဘုရင်စနစ်နှောင်ကြိုးဖြတ်တောက်ရန် သြစတြေးလျအစိုးရ ဖိအားများနှင့် ရင်ဆိုင်နေရ
By ရိုက်တာ 
ကင်ဘာရာ၊ ဇန်နဝါရီ - ၂၆ ။           ။ ဇန်နဝါရီလ ၂၆ ရက်နေ့တွင် ကျရောက်သော သြစတြေးလျအမျိုးသားနေ့တွင် သြစတြေးလျအစိုးရမှာ ဗြိတိသျှ သက်ဦးစံပိုင် ဘုရင်မနေရာတွင် သြစတြေးလျနိုင်ငံသား နိုင်ငံ့အကြီးအကဲကို အစားထိုးခန့်အပ်ရန် ဖိအားပေးမှုများနှင့် ရင်ဆိုင်နေရသည်။
သြစတြေးလျနေ့တိုင်းတွင် အထင်ကရ သြစတြေးလျနိုင်ငံသားတစ်ဦးဦးကို သူ (သို့မဟုတ်) သူမ၏ သြစတြေးလျလူ့အဖွဲ့အစည်းသို့ ထည့်ဝင်မှုကို အသိအမှတ်ပြုသည့်အနေဖြင့် တစ်နှစ်တာ ဂုဏ်ထူးဆောင်နိုင်ငံသားအဖြစ် သတ်မှတ်ဂုဏ်ပြုလေ့ရှိသည်။
၂၀၁၆ခုနှစ်အတွက် တစ်နှစ်တာ ဂုဏ်ထူးဆောင်သြစတြေးလျနိုင်ငံသားအဖြစ် သတ်မှတ်ခံရသည့် စစ်တပ်အကြီးအကဲဟောင်း ဒေးဗစ် မော်ရစ်ဆန်က တနင်္လာနေ့ညက ဘွဲ့လက်ခံသည့် မိန့်ခွန်းပြောကြားရာတွင် သူ၏ ထင်ပေါ်မှုကို သြစတြေးလျ၏ ဗြိတိန်နှင့် ဖွဲ့စည်းပုံနှောင်ကြိုးကို ဖြတ်တောက်ရန် အရေးဆိုလှုပ်ရှားရာတွင် အသုံးပြုသွားရန် ရည်ရွယ်ထားကြောင်း ပြောကြားခဲ့သည်။
ဗြိတိန်၏ ဒုတိယမြောက် အဲလိဇဘတ်ဘုရင်မကြီးမှာ သြစတြေးလျ၏ ဘုရင်မကြီးလည်း ဖြစ်နေသည်။ ၁၉၉၉ခုနှစ်က ဘုရင်မကြီး၏နေရာကို သြစတြေးလျနိုင်ငံသား နိုင်ငံ့အကြီးအကဲနှင့် အစားထိုးရန် ဆန္ဒခံယူပွဲမှာ အရေးနိမ့်သွားခဲ့ပြီး ထိုစဉ်က ဝန်ကြီးချုပ် ဂျွန် ဟောင်းဝပ်က ပြောင်းလဲမှုကို ဆန့်ကျင် မဲဆွယ်ခဲ့သည်။
သို့ရာတွင် သြစတြေးလျနိုင်ငံသားအကြီးအကဲကို ထောက်ခံအရေးဆိုသည့် သြစတြေးလျ သမ္မတနိုင်ငံလှုပ်ရှားမှုကို ထောက်ခံသူအရေအတွက်မှာ ကြီးထွားများပြား လာနေလျှက်ရှိသည်။
ယခုအချိန်သည် သြစတြေးလျ၏ နိုင်ငံ့အကြီးအကဲ မည်သူဖြစ်သင့်သည်ကို နောက်ထပ် ဆန္ဒခံယူပွဲ ပြုလုပ်သင့်သည့်အချိန်ဖြစ်ကြောင်း မော်ရစ်ဆန်က ပြောကြားခဲ့သည်။
“ကျနော်ဟာ ရီပတ်ဘလစ်လှုပ်ရှားမှု အဖွဲ့ဝင်တစ်ယောက်ပါ။ ဘဝတစ်လျှောက်လုံး ရီပတ်ဘလီကင်ပါ။ စစ်တပ်မှာ တာဝန်ထမ်းဆောင်နေတုန်းက ဒီအမြင်တွေဟာ ပုဂလိကဆန်လွန်း နေခဲ့ပါတယ်” ဟု မော်ရစ်ဆန်က သြစတြေးလျ ရုပ်သံကော်ပိုရေးရှင်းသို့ ပြောကြားခဲ့သည်။
“အခုတော့ မပိုလွန်းမလိုလွန်း ကျနော်တို့မှာ နိုင်ငံ့အကြီးအကဲတစ်ယောက် ရှိလာမလား၊ အနာဂတ် ဘယ်လားရာကို သွားသင့်တယ်ဆိုတာနဲ့ ပတ်သက်လို့ နိုင်ငံအဆင့် ငြင်းခုန်ကြစေလိုပါတယ်” ဟု မော်ရစ်ဆန်က ပြောကြားခဲ့သည်။
ယခုရက်သတ္တပတ်တွင် သြစတြေးလျ ပြည်နယ်၈ခု၏ ခေါင်းဆောင်များအနက် တစ်ယောက်မှအပ ကျန်လူအားလုံးက ၂၀၂၀ခုနှစ်တွင် သြစတြေးလျ သမ္မတနိုင်ငံဖြစ်လာရေး မဲဆန္ဒခံယူပွဲလုပ်ရန် သြစတြေးလျ ရီပတ်ဘလီကင်လှုပ်ရှားမှု၏ တောင်းဆိုချက်ကို ထောက်ခံကြောင်း ကြေညာချက်တစ်စောင်ကို လက်မှတ်ရေးထိုးခဲ့ကြသည်။
ထိုင်းတွင် အိုမန်နိုင်ငံသား၌ မားစ်ရောဂါတွေ့ရှိပြီးနောက် လူူ ၃၃ ဦးကို ရောဂါခြေချုပ်ဖြင့် စောင့်ကြည့်နေ
By အေအက်ဖ်ပီ 
ဘန်ကောက်၊ ဇန်နဝါရီ ၂၆ ။           ။ ထိုင်းတွင် ဆေးဝါးအကူအညီအတွက် ရောက်လာသော အိုမန်နိုင်ငံသား အမျိုးသားတစ်ဦးတွင် မားစ်ရောဂါစစ်ဆေး တွေ့ရှိပြီးနောက် လူ ၃၃ ဦးကို ရောဂါခြေ ချုပ်ဖြင့် စောင့်ကြည့်စစ်ဆေးလျက်ရှိကြောင်း ထိုင်းကျန်းမာရေးအာဏာပိုင်များက ဇန်နဝါရီ ၂၆ တွင် ပြောကြားခဲ့သည်။
အသက် ၇၁ နှစ်အရွယ် အမည်ဖော်ပြမထားသော ယင်းအမျိုးသားသည် အိုမန်ရှိဆရာဝန်များ မကုနိုင်သော အဖျားရောဂါတစ်ခုဖြင့် ဇန်နဝါရီ ၂၂က ထိုင်းသို့ရောက်ရှိလာခဲ့သည်ဟု ထိုင်းအရာ ရှိများက ပြောသည်။ ယင်းအမျိုးသားနှင့် ထိတွေ့ဖွယ်ရှိသည့် လူ ၃၀ကျော်ကို သီးခြားခွဲ၍ စောင့်ကြည့်မည်ဖြစ်သည်။
စောင့်ကြည့်နေသောသူ ၃၃ ဦးရှိသည်ဟု ထိုင်းပြည်သူ့ကျန်းမာရေးဝန်ကြီးဋ္ဌာနက ဇန်နဝါရီ ၂၆ တွင် ထုတ်ပြန်သည်။ ယင်းအမျိုးသားနှင့် ထိတွေ့ဖွယ်ရှိသူ အနည်းဆုံး ၄၀ရှိမည်ဟု ထိုင်းအာဏာပိုင်များက ပြောသည်။၎င်းတို့တွင် လေယာဉ်ပေါ်မှ ခရီးသည် ၂၂ဦး၊ တက္ကဆီမောင်းသူ နှစ်ဦး၊ ဟိုတယ်ဝန်ထမ်း လေးဦး၊ ဆေးရုံဝန်ထမ်း ၁၁ ဦးနှင့် ဆွေမျိုးတစ်ဦးတို့ ပါဝင်သည်။
ကိုယ်ပိုင်ဘဏ်စာရင်းထဲ ကန်ဒေါ်လာ သန်း၆၀၀ကျော်စီးဝင်မှု ဝန်ကြီးချုပ် နာဂျစ်ရာဇက်တွင် အပြစ်မရှိကြောင်း မလေးရှားရှေ့နေချုပ် ကြေညာ
By စီအင်အေ 
ကွာလာလမ်ပူ၊ ဇန်နဝါရီ-၂၆ ။           ။ မလေးရှားဝန်ကြီးချုပ် နာဂျစ် ရာဇက်မှာ ရင်းဂစ် ၂.၆ဘီလျံ (ကန်ဒေါ်လာ ၆၀၇သန်း)တန်ဖိုး အလှူငွေများ ၎င်း၏ ဘဏ်စာရင်းထဲသို့ စီးဝင်သွားမှုတွင် မည်သည့် မသမာမှုမျှ မရှိခဲ့ကြောင်း မလေးရှား ရှေ့နေချုပ် အပန်ဒီ အလီက ဇန်နဝါရီလ ၂၆ရက်နေ့တွင် ကြေညာခဲ့သည်။
နိုင်ငံတော်ရင်းနှီးမြှုပ်နှံမှု ကုမ္ပဏီ 1MDB၏ အခွဲတစ်ခုဖြစ်သော SRC International နှင့်လည်း ဆက်နွယ်နေသည့် မစ္စတာနာဂျစ်၏ ဘဏ်စာရင်းထဲမှ အလှူငွေနှင့် ပတ်သက်သည့် အငြင်းပွားမှုအပေါ် မလေးရှား ခြစားမှုတိုက်ဖျက်ရေးအေဂျင်စီ (MACC)ထံမှ ဒီဇင်ဘာ ၃၁၊ ၂၀၁၅ခုနှစ် ရက်စွဲပါ စုံစမ်းစစ်ဆေးမှု အစီရင်ခံစာများကို မစ္စတာ အပန်ဒီ လက်ခံရရှိထားသည်ဟု ဆိုသည်။
“MACCက ကျနော့်စီတင်သွင်းလာတဲ့ စာရွက်စာတန်းတွေအရ ဝန်ကြီးချုပ်ရဲ့ ဘဏ်စာရင်းထဲ လွှဲပို့လိုက်တဲ့ ကန်ဒေါ်လာ ၆၈၁သန်းဟာ ဆော်ဒီတော်ဝင်မိသားစုက ဘာကတိကဝတ်မှ မပါဘဲ ပုဂ္ဂိုလ်ရေးအရ လှူဒါန်းတဲ့ ငွေတွေပါ”ဟု မစ္စတာ အပန်ဒီက ကြေညာချက်တွင် ပြောကြားခဲ့သည်။
“အလှူငွေတွေကို အဂတိလိုက်ပြီး အတုန့်အလှည့်အနေနဲ့ ပေးခဲ့တယ်ဆိုတဲ့ အထောက်အထား မတွေ့ရပါဘူး”ဟုလည်း အပန်ဒီက ပြောကြားခဲ့သည်။
“ဒါ့အပြင် ၂၀၁၃ခုနှစ် သြဂုတ်လမှာတုန်းက ဝန်ကြီးချုပ်က ကန်ဒေါ်လာ ၆၂၀သန်းကို အသုံးမပြုခဲ့လို့ ဆော်ဒီ တော်ဝင်မိသားစုကို ပြန်ပေးခဲ့ပါတယ်။ သက်သေတွေနဲ့ စာရွက်စာတန်း အထောက်အထားတွေအရ အလှူငွေတွေနဲ့ ပတ်သက်လို့ ဘယ်လို ရာဇဝတ်မှုကို မကျူးလွန်ခဲ့ဖူးဆိုတာကို ကျေနပ်လောက်ဖွယ် တွေ့ရှိခဲ့ရပါတယ်”ဟုလည်း ကြေညာချက်တွင် ထပ်လောင်း ပြောကြားထားသည်။
အပျိုစင်ဘဝကို ထိန်းသိမ်းထားသည့် ဆယ်ကျော်သက် ကျောင်းသူများကို တောင်အာဖရိကမြို့တော်ဝန်က ပညာသင်ဆုချီးမြှင့်
By ယူပီအိုင် 
အူသူကီလာ၊ ဇန်နဝါရီ-၂၆ ။           ။ အထက်တန်းကျောင်းသူဘဝ တစ်လျှောက်လုံးမှာ အပျိုစင်ဘဝကို ထိန်းသိမ်းထားခဲ့တဲ့အတွက် ဆယ်ကျော်သက် ကျောင်းသူ ၁၆ယောက်ကို တောင်အာဖရိက မြို့တော်ဝန်က ကောလိပ်ပညာသင်ဆုတွေ ချီးမြှင့်လိုက်တယ်လို့ မြို့တော်ဝန်ရုံးက ဇန်နဝါရီ ၂၄ရက်နေ့မှာ ပြောကြားခဲ့ပါတယ်။
အူသူကီလာမြို့တော်ဝန် ဒူဒူ မာဇီဘူကိုက ယခုနှစ်မှာ အထူးအဆန်းအနေနဲ့ အပျိုစစ်စစ်ဖြစ်သေးတဲ့ ခရိုင်အတွင်းက မိန်းခလေးတွေကို ပညာသင်ဆု ပေးအပ်ခဲ့တာပဲ ဖြစ်ပါတယ်။ ဒီအစီအစဉ်က ဒီရေတိုးသလို မြင့်မားလာနေတဲ့ ဆယ်ကျော်သက် ကိုယ်ဝန်ဆောင်မှုကို တားဆီးဖို့ ကြိုးစားမှု တစ်ခုဖြစ်ပြီး မိန်းခလေးငယ်တွေကို ကျောင်းစာအပေါ်မှာပဲ အာရုံစိုက်ထားဖို့ မက်လုံးပေးတာလို့ မြို့တော်ဝန်ရုံးက ပြောကြားပါတယ်။ ၂၀၁၃ခုနှစ်မှာ တောင်အာဖရိကက ဆယ်ကျော်သက်မိန်းခလေးတွေရဲ့ ၆ရာခိုင်နှုန်းဟာ ကိုယ်ဝန်ရှိနေကြပါတယ်။
ဒါပေမယ့်လည်း ပညာသင်ဆု လျှောက်ထားတဲ့ မိန်းခလေးများအဖို့ သူတို့ရဲ့ အပျိုစင်ဘဝကို ထိန်းသိမ်းထားကြောင်း သက်သပြဖို့ ပုံမှန် အစမ်းသပ်ခံဖို့ သဘောတူ ခွင့်ပြုရပါတယ်။
“ကျနော်တို့အတွက်တော့ မင်းကိုမင်း ထိန်းသိမ်းထားတဲ့အတွက် ကျေးဇူးတင်တယ်။ ဘွဲ့ရတဲ့အထိ နောက်ထပ် ၃နှစ်လောက် မင်းကိုယ်မင်း ထိန်းထားနိုင်သေးတယ်လို့ ပြောရုံပါပဲ”ဟု မာဇီဘူကိုက ဒေသတွင်း အသံလွှင့်ဌာနတစ်ခုကို ပြောကြားခဲ့ပါတယ။
မြို့တော်ဝန်ရုံးက နှစ်စဉ် ခရိုင်အတွင်းက အလားအလာရှိတဲ့ ကျောင်းသားတွေကို ပညာသင်ဆုပေါင်း ၁၀၀လောက်ကို ချီးမြှင့်နေခဲ့ပေမယ့်လည်း ဒီနှစ် အပျိုစင်ဆု အမျိုးအစားကြောင့် သို့လောသို့လော အငြင်းပွားမှုတွေ ထွက်ပေါ်လာခဲ့ပါတယ်။
“ဒါက ဖွဲ့စည်းပုံပါ ကိုယ်ရေးကိုယ်တာ အခွင့်အရေးကို ချိုးဖောက်လိုက်တာပဲ။ အပျိုစင်ဘ၀ ဆုံးရှုံးရတဲ့ လက်သည်တရားခံဖြစ်တဲ့ ယောကျ်ားလေးတွေကိုတော့ လူသိရှင်ကြား မစစ်ဆေးဘဲ မိန်းခလေးကိုကျ စစ်ဆေးတာကြောင့် ခွဲခြားဆက်ဆံတာပါပဲ။ မုဒိမ်းကျင့်ခံရလို့၊ ဒါမှမဟုတ် စေ့စပ်ထားလို့ အပျိုစင်ဘဝကို ဆုံးရှုံးနိုင်တော့ ဒါက မိန်းခလေးတွေကို သက်သက် သိက္ခာချတာပါပဲ”လို့ အမျိုးသမီးအဓမ္မမှုဆန့်ကျင်ရေး အ ဥပေဒရေးရာ မန်နေဂျာ ပလှီ မပါပါက ပြောကြားခဲ့ပါတယ်။
မလေးရှားဝန်ကြီးချုပ်နာဂျစ်တွင် အပြစ်ကင်း ကန်ဒေါ်လာ ၆၈၁သန်းမှာ ဆော်ဒီ၏ လက်ဆောင်ဖြစ်
By ရိုက်တာ 
ကွာလာလမ်ပူ၊ ဇန်နဝါရီ ၂၆ ။           ။ ဝန်ကြီးချုပ်နာဂျစ်ရာဇတ်သည် မည်သည့်ပြစ်မှုမျှကျူးလွန်ခြင်းမရှိသကဲ့သို့ မည်သည့်ခြစားမှုမှလည်း မရှိကြောင်း မလေးရှားရှေ့နေချုပ်က ဇန်နဝါရီ ၂၆တွင် ရှင်းလင်းခဲ့သည်။
ထို့အပြင် ဝန်ကြီးချုပ်၏ ဘဏ်စာရင်းထဲသို့ အမေရိကန်ဒေါ်လာ ၆၈၁သန်း အငြင်းပွားဖွယ် လွှဲပြောင်းမှုမှာလည်း ဆော်ဒီအာရေဘီးယား၏ တော်ဝင်မိသားစုမှ လက်ဆောင်ပေးခြင်းဖြစ်သည်ဟုလည်း ပြောကြားသည်။
အရှုပ်တော်ပုံကြောင့် နာဂျစ်အား ရာထူးမှနုတ်ထွက်ရန် လများစွာဖိအားပေးခံရပြီးနောက် ပေါ်လာသည့် တွေ့ရှိချက်များကို အဓိကအတိုက်အခံပါတီ၏ ခေါင်းဆောင်က ရှုတ်ချခဲ့ပြီး ရှေ့နေချုပ်ကို ဝန်ကြီးချုပ်ကိုယ်တိုင်က ခန့်အပ်ခဲ့ခြင်းမှာလည်း အကျိုးစီးပွားပဋိပက္ခဖြစ်နေသည်ဟုလည်း ပြောကြားခဲ့သည်။
ထူးဆန်းသည့် ငွေကြေးလွှဲပြောင်းမှုများ၊ နာဂျစ်အကြံပေး ဥက္ကဋ္ဌလုပ်သည့် အကြွေးတင်တင်နေသည့် နိုင်ငံပိုင်ရန်ပုံငွေ 1MDB၏အကျပ်အတည်းများဖြစ်စဉ်တွင် ဆော်ဒီတော်ဝင်မိသားစု ပတ်သက်မှုက မမျှော်လင့်သည့် အချိုးအကွေ့ဖြစ်သည်။
"""ငွေကြေးတွေဟာ ခြစားမှု ဒါမှအဟုတ် လာဘ်ယူမှုပုံစံမဟုတ်တဲ့ အတွက် ကျွန်တော်ကျေနပ်မိပါတယ်""ဟု ရှေ့နေချုပ် မိုဟာမက်အပန်ဒီက အဆောတလျင်ခေါ်ယူသည့် သတင်းစာရှင်းလင်းပွဲတွင်   ပြောကြားသည်။ အမေရိကန်ဒေါ်လာ သန်း၆၂၀ကို လွှဲပြောင်းပြီးနောက် ငါးလအကြာ ၂၀၁၃ သြဂုတ်က ဆော်ဒီတော်ဝင်မိသားစုထံသို့ ပြန်လည်ပေးပို့ခဲ့ပြီး ယင်းသို့ပို့ရခြင်းမှာ မသုံးရသေး၍ဖြစ်သည်ဟု အပန်ဒီက ကြေညာချက်တစ်ခုတွင် ပြောကြားခဲ့သည်။"
ဝန်ကြီးချုပ်ထံသို့ မည်သည့်အတွက် လှူဒါန်းသည်ဆိုသည်မှာ နာဂျစ်နှင့် ဆော်ဒီမိသားစုကြားက ကိစ္စသာဖြစ်သည်ဟုလည်း အပန်ဒီက ဆိုသည်။ မလေးရှားခြစားမှုတိုက်ဖျက်ရေးအေဂျင်စီက တင်သွင်းသော စုံစမ်းစစ်ဆေးမှုနှင့် ပတ်သက်၍ နာဂျစ်ကျူးလွန်သည့် ပြစ်မှုမရှိဟု အပန်ဒီကဆိုသည်။ ထို့အပြင် နောက်ထပ်အရေးယူမှုလည်း ပြုလုပ်မည်မဟုတ်ဟုလည်း ၎င်းက ပြောသည်။
ထိုင်းရွေးကောက်ပွဲအား ၂၀၁၇ ခုနှစ်တွင် ကျင်းပမည်
By ရိုက်တာ 
ဘန်ကောက်၊ ဇန်နဝါရီ ၂၆ ။           ။ ဖွဲ့စည်းပုံအခြေခံဥပဒေအသစ်အား အတည်ပြုနိုင်သည်ဖြစ်စေ၊ မပြုနိုင်သည်ဖြစ်စေ ၂၀၁၇ ခုနှစ်တွင် အထွေထွေရွေးကောက်ပွဲအား  ကျင်းပပေးသွားမည်ဟု ထိုင်းဝန်ကြီးချုပ် ပရာယွတ်ချန်အိုချာက ဇန်နဝါရီ ၂၆ ရက်တွင် ပြောကြားလိုက်သည်။
"""ဖွဲ့စည်းပုံအခြေခံဥပဒေမူကြမ်းကို လူထုဆန္ဒခံယူပွဲနဲ့ အတည်ပြုနိုင်သည်ဖြစ်စေ၊ မပြုနိုင်သည်ဖြစ်စေ ကျွန်တော်တို့ အစိုးရအနေနဲ့ ချမှတ်ထားတဲ့ လမ်းပြမြေပုံအ တိုင်း အထွေထွေ ရွေးကောက်ပွဲကို ၂၀၁၇ ခုနှစ်အတွင်းမှာ ကျင်းပသွားပါမယ်"" ဟု ပရာယွတ်ချန်အိုချာက သတင်းထောက်များကို ပြောကြားသည်။"
၂၀၁၄ ခုနှစ် မေလအတွင်းက ထိုင်းနိုင်ငံတွင် စစ်အာဏာသိမ်းပြီးနောက် ယခင်ဖွဲ့စည်းပုံအခြေခံဥပဒေအား စစ်တပ်က ဖျက်သိမ်းခဲ့သည်။ နောက်တစ်ကြိမ်ရွေးကောက်ပွဲ မကျင်းပမီ ဖွဲ့စည်းပုံအခြေခံ ဥပဒေမူကြမ်းတစ်ရပ်ရေးဆွဲပြီး လူထုဆန္ဒခံယူပွဲဖြင့် အတည်ပြုရေးသည် စစ်အစိုးရ၏ ဒီမိုကရေစီဖော်ဆောင်ရေး လမ်းပြမြေပုံ တစ်စိတ်တစ်ပိုင်းဖြစ်သည်။
ဘရီအာနာနှင့် သားလေးအတွက် လော့စ်အိန်ဂျလိစ်တွင် အိမ်ငှားပေးခဲ့တဲ့ One Direction အဖွဲ့ဝင် လူးဝစ်တွမ်လင်ဆန်
By ကွန်တတ်မြူးဇစ် 
နယူးယော့ခ်၊ ဇန်နဝါရီ ၂၆ ။          ။ One Direction  အဖွဲ့ဝင် လူးဝစ်တွမ်လင်ဆန်သည်  ရည်စားဟောင်း ဘရီအာနာဂျန်ဝစ်နှင့် သားဖြစ်သူတို့အတွက် လော့စ်အိန်ဂျလိစ်မြို့တွင် အိမ်ခန်းကို ၎င်းကိုယ်တိုင် ငှားပေးခဲ့ကြောင်းနှင့် တိုက်ခန်းကို ခြောက်လကြာ ငှားပေးခဲ့သည်။
လူးဝစ်သည် ရည်းစားဟောင်းဖြစ်သူ၊ မွေးကင်းစသားလေးနှင့် ၎င်းပါနေထိုင်ရန် လော့စ်အိန်ဂျ လိစ်မြို့ရှိ ကျယ်ဝန်းသော တိုက်ခန်းနှစ်ခန်းကို ငှားခဲ့ပုံရသည်။ လူးဝစ်သည် ဘရီအာနာဂျန်ဝစ်နှင့် သားလေးတို့နှင့် အနီးကပ်နေနိုင်ရန် လော့စ်အိန်ဂျလိစ်မြို့ရှိ ကျယ်ဝန်းသော တိုက်ခန်းနှစ်ခန်းကို ငှားခဲ့ကြောင်း The Mirror ဌာနက ပြောကြားသည်။
ယခုလအစောပိုင်းက အိမ်ခန်းငါးခန်းပါ အိမ်ကို ခြောက်လစာချုပ်ဖြင့် ၎င်းကိုယ်တိုင် ငှားရမ်း ခဲ့ပြီး ရည်းစားဟောင်းနှင့် မွေးကင်းစသားတို့အတွက် အခန်းလေးခန်းပါ အိမ်ခန်းနောက်တစ်ခန်းကို ငှားခဲ့သည်။
“အိပ်ခန်းငါးခန်းပါ အခန်းကို လူးဝစ်က သူနေဖို့အတွက် ငှားခဲ့တယ်။ ဘရီအာနာနဲ့ လူးဝစ်တို့ ကလေးကို အတူစောင့်ရှောက်နိုင်ဖို့အတွက် ငှားခဲ့တာပါ” ဟု လူးဝစ်နှင့် ရင်းနှီးသော သတင်းအ ရင်းမြစ်တစ်ခု ကပြောကြားသည်။
“လူးဝစ်က သားလေးကို စောင့်ရှောင်ချင်တယ်လို့ သူငယ်ချင်းတွေနဲ့ မိသားစုတွေကို ပြောခဲ့ တယ်။ ဒါကြောင့် သူဟာ အခုဆိုရင် လော့စ်အိန်ဂျလိစ်ကို ပြောင်းရွှေ့တော့မှာပါ။ သူရဲ့မိဘနဲ့ မိသားစု ဝင်တွေဟာလည်း အကူညီပေးနေပါတယ်။ လူးဝစ်ဟာ အကောင်းဆုံး ဖခင်တစ်ဦးဖြစ်ဖို့ ဆုံးဖြတ်ထား တယ်။ သားဖြစ်သူအတွက် ကောင်းမွန်တဲ့ မိသားစုဘဝကို ဖန်တီးပေးဖို့ လူးဝစ်ဟာ ဘရီအာနာနဲ့ အတူ လုပ်ဆောင်သွားဖို့ ဆုံးဖြတ်ထားပါတယ်” ဟု သတင်းအရင်းမြစ်က ပြောကြားသည်။
တရုတ်တွင် ကင်ဆာကြောင့် နေ့စဉ် လူ ရ၅၀၀ သေဆုံးနေ
By ဘန်ကောက်ပို့စ် 
ပေကျင်း၊ ဇန်နဝါရီ ၂၇ ။              ။ ဆေးလိပ်သောက်ခြင်း၊ လေထုညစ်ညမ်းခြင်းများကြောင့် တရုတ်နိုင်ငံတွင် ကင်ဆာဖြစ်ပွားမှုက စံချိန်တင်မြင့်မားနေပြီး ပြီးခဲ့သည့်နှစ်အတွင်း ကင်ဆာဖြစ်သူ ၄ ဒသမ ၃ သန်းရှိပြီး သေဆုံးမှုပေါင်း ၂ ဒသမ ၈ သန်းရှိခဲ့ကြောင်း သုတေသနပညာရှင်များက ဇန်နဝါရီ ၂၆ ရက်၌ ပြောသည်။
တရုတ်တွင် ကင်ဆာဖြစ်ပွား၍ သေဆုံးမှုများတွင် အဆုတ်ကင်ဆာက အများပြားဆုံးဖြစ်ကြောင်း ကင်ဆာဂျာနယ်နှင့် အမျိုးသားကင်ဆာစင်တာသို့က ထုတ်ပြန်သည်။
လူဦးရေ ၁ ဒသမ ၃၇ ဘီလီယံရှိရာ တရုတ်နိုင်ငံတွင် အဓိကပြည်သူကျန်းမာရေးပြဿနာက ကင်ဆာရောဂါဖြစ်ကြောင်း ယင်းထုတ်ပြန်ချက်တွင် ဖော်ပြသည်။
ကင်ဆာဖြစ်ပွားမှုနှုန်းနှင့် ပတ်သက်ပြီး အလွန်နည်းသည့် လူအရေအတွက်ပေါ်တွင်သာ သုတေသနလုပ်ခဲ့ခြင်း၊ ၁၉၉၀ ခုနှစ်များက အချက်အလက်များအပေါ် အခြေပြုခြင်းတို့ကြောင့် ယခင်က ခန့်မှန်းရမှုက ခက်ခဲခဲ့သည်။
သို့သော်လည်း ပြီးခဲ့သည့် နှစ်များအတွင်း အချက်အလက်များ အားကောင်းလာခြင်းကြောင့် တရုတ်အမျိုးသားကင်ဆာမှတ်ပုံတင်စင်တာမှတစ်ဆင့် အရေအတွက်ကို ဆန်းစစ်လာနိုင်ခဲ့ခြင်းဖြစ်သည်။
ယခုနောက်ဆုံးထုတ်ပြန်ချက်သည် လူဦးရေ၏ ၆ ဒသမ ၅ ရာခိုင်နှုန်းကို ကိုယ်စားပြုသည့် ၂၀၀၉ မှ ၂၀၁၁ ကြားက ကင်ဆာမှတ်ပုံတင်ဌာန ၇၂ ခုမှ အချက်အလက်များကို အခြေခံဖော်ပြခဲ့ခြင်းဖြစ်သည်။
ထိုသတင်းအချက်အလက်များကို အသုံးပြုလျက် ၂၀၁၅ တွင် တရုတ်နိုင်ငံအတွင်း ကင်ဆာဖြစ်ပွားသူပေါင်း ၄၂၉၂၀၀၀ ဦးရှိလိမ့်မည်ဖြစ်ကြောင်း သုတေသနအဖွဲ့က ခန့်မှန်းသည်။
ထိုပမာဏသည် တစ်နေ့လျှင် ကင်ဆာရောဂါစဖြစ်သူ ၁၂၀၀၀ ရှိပြီး သေဆုံးသူ ၇၅၀၀ ရှိသည့် ပမာဏပင်ဖြစ်သည်။
ကုလအကြီးအကဲဘန်ကီမွန်က အကြမ်းဖက်မှုကို အားပေးနေဟု နေတန်ယာဟုစွပ်စွဲ
By ဘီဘီစီ 
ဂျေရုဆလင်၊ ဇန်နဝါရီ ၂၇ ။             ။ ကုလသမဂ္ဂအတွင်းရေးမှူးချုပ် ဘန်ကီမွန်သည် အကြမ်းဖက်မှုကို အားပေးအားမြောက်လုပ်နေသည်ဟု အစ္စရေးဝန်ကြီးချုပ် ဘင်ဂျမင်နေတန်ယာဟုက စွပ်စွဲလိုက်သည်။ ဖိနှိပ်ခံရသော လူမျိုးများက သိမ်းပိုက်မှုကို တုံ့ပြန်သည်မှာ လူ့သဘာဝဖြစ်ကြောင်း ပါလက်စတိုင်းလူမျိုးများကို ရည်ညွှန်းကာ မစ္စတာဘန်က ပြောကြားခဲ့သည်။
"ထို့အပြင် ပါလက်စတိုင်းတို့က အစ္စရေးတို့ကို ဓါးဖြင့် ထိုးနေမှုများကိုလည်း ရှုတ်ချကြောင်း လုံခြုံရေးကောင်စီတွင် မစ္စတာဘန်က ပြောကြားခဲ့သည်။ အောက်တိုဘာလကတည်းက ယခုအထိ အကြမ်းဖက် တိုက်ခိုက်မှုများကြောင့် ပါလက်စတိုင်း ၁၅၅ဦးကျော်၊ အစ္စရေး ၂၈ဦး၊ အမေရိကန်တစ်ဦးနှင့် အီရစ်ထရီးယားတစ်ဦးသေဆုံးပြီးဖြစ်သည်။ ""ကုလအတွင်းရေးမှူးချုပ်ရဲ့ စကားတွေက အကြမ်းဖက်မှုကို အားပေးနေတာပါ။ အကြမ်းဖက်မှုအတွက် တရားမျှတမှုဆိုတာမရှိပါဘူး""ဟု မစ္စတာနေတန်ယာဟုက ကြေညာချက်တစ်ခုတွင် ပြောကြားခဲ့သည်။"
စကားအသုံးအနှုန်းတွင် ကာလကြာမြင့်စွာ သတိထားခဲ့သော မစ္စတာဘန်အနေဖြင့် ရာထူးမှ နုတ်ထွက်ခါနီးတွင် ပို၍ပွင့်လင်းစွာပြောကြားရန် ဆုံးဖြတ်ထားဟန်ရှိသည်ဟု ဘီဘီစီမှ နစ်ဘရိုင်ယန်က နယူးယောက်တွင် ပြောသည်။ ဇန်နဝါရီ ၂၅က ၂၄နှစ်အရွယ် အစ္စရေးအမျိုးသမီးတစ်ဦး အနောက်ဖက်ကမ်းခြေရှိ အခြေစိုက်အိမ်ရာတစ်ခုတွင် ဓါးဖြင့်အသေထိုးသတ်ခံခဲ့ရသည်။ ယင်းသို့တိုက်ခိုက်မှုမှာ ၁၀ ရက်အတွင်း တတိယမြောက်ဖြစ်သည်။ တိုက်ခိုက်သည့်ပါလက်စတိုင်းနှစ်ဦးကို လုံခြုံရေးအစောင့်တစ်ဦးက အသေပစ်သတ်ခဲ့သည်။
သတ်ဖြတ်ခံရသည့် ပါလက်စတိုင်းအများစုမှာ တိုက်ခိုက်သူများဖြစ်သည်ဟု အစ္စရေးက ပြောသည်။ ကျန်သတ်ဖြတ်ခံရသည့် ပါလက်စတိုင်းများကို ဆန္ဒပြမှုများနှင့် ပဋိပက္ခများတွင် အစ္စရေးတပ်ဖွဲ့ဝင် များက ပစ်သတ်ခဲ့ခြင်းဖြစ်သည်။ တိုက်ခိုက်မှုဖြစ်စဉ်များကို ပါလက်စတိုင်းအချို့အထူးသဖြင့် ပါလက်စတိုင်းလူငယ်များကြား နက်ရှိုင်းသည့် စိမ်းကားမုန်းတီးမှု၊ စိတ်ပျက်မှုတို့က မောင်းနှင်နေသည်ဟု ဘန်က လုံခြုံရေးကောင်စီကို ပြောကြားခဲ့သည်။
"""ပါလက်စတိုင်းတွေရဲ့ မကျေနပ်မှုတွေဟာ နှစ်၅၀ကြာသိမ်းပိုက်ခံရမှု၊ ငြိမ်းချမ်းရေးလုပ်ငန်းစဉ်တွေအသက်မဝင်မှုအောက်မှာ ကြီးထွားနေပါတယ်""ဟု ၎င်းကပြောသည်။ ""ဖိနှိပ်ခံရတဲ့ လူမျိုးတွေဟာ ခေတ် အဆက်ဆက်မှာ ဆန္ဒပြခဲ့ကြပါတယ်။ ဒါဟာ အမုန်းတရားနှင့် အစွန်းရောက်မှုကို အားကောင်းစေတဲ့ သိမ်းပိုက်ခံရမှုကို တုံ့ပြန်တာ လူ့သဘာဝပါ""ဟုဘန်ကဆိုသည်။"
ပါလက်စတိုင်းတို့၏ တိုက်ခိုက်မှုကို ရှုတ်ချသော်လည်း အစ္စရေးတို့၏ အခြေစိုက်အိမ်ရာတည်ဆောက်ရေးအစီအစဉ်ကလည်း ပါလက်စတိုင်းနိုင်ငံထူထောင်ရေးအပေါ် ၎င်း၏ကတိကဝတ်ကို သံသယဝင်စေသည်ဟု ဘန်ကပြောသည်။ သို့သော်လည်း ပါလက်စတိုင်းတို့သည် နိုင်ငံထူထောင်ရေးကို ဆန့်ကျင်သည့်လုပ်ရပ်များ လုပ်ဆောင်နေသည်ဟု မစ္စတာနေတန်ယာဟုက ပြောသည်။
တောင်တရုတ်ပင်လယ်ရှိ အငြင်းပွားကျွန်းသို့ ထိုင်ဝမ်သမ္မတ မာယင်ကျိုး သွားမည်
By ဘီဘီစီ 
တိုင်ပေ၊ ဇန်နဝါရီ ၂၇ ။             ။ ရာထူးမှ နုတ်ထွက်ရမည့် ထိုင်ဝမ်သမ္မတမာယင်ကျိုးသည် တောင်တရုတ်ပင်လယ်ရှိ အငြင်းပွားကျွန်းတစ်ခုသို့ ဇန်နဝါရီ ၂၈တွင် သွားရန်ရှိသည်။
တရုတ်နှင့် အခြားအိမ်နီးချင်းနိုင်ငံများကလည်း ပိုင်ဆိုင်သည်ဟု ပြောကြားနေသော စပရက်တလီကျွန်းစုရှိ တိုင်ပင် သို့မဟုတ် အိတုအဘာဟုခေါ်ဆိုသော ကျွန်းကို ထိုင်ဝမ်က ၎င်းပိုင်သည်ဟုလည်း ပြောကြားထားသည်။
ယင်းကျွန်းသို့ မစ္စတာမာကသွားမည်ဖြစ်သည်။ တရုတ်နှင့် ချစ်ကြည်ရင်းနှီးမှုရှိသည်ဟု ယူဆခံရသော မစ္စတာမာသည် သမ္မတရာထူးမှ လေးလမပြည့်မီ ဆင်းပေးရမည်ဖြစ်သည်။
နောက်တက်မည့်သမ္မတ စိုက်အင်းဝန်က မာ၏ ခရီးစဉ်တွင် ကိုယ်စားလှယ်စေလွှတ်မည်မဟုတ်ဟု သိရသည်။ စပရက်တလီကျွန်းများအပါအဝင် တောင်တရုတ်ပင်လယ်တစ်ခုလုံးနီးပါးကို ပိုင်သည်ဟု တရုတ်ကပြောနေသည်။
ထိုင်ဝမ်ကိုလည်း တစ်နေ့တွင် ပြည်မကြီးနှင့် ပေါင်းစည်းရမည့် သင်းကွဲပြည်နယ်တစ်ခုအဖြစ် တရုတ်ကမြင်သည်။ စပရက်တလီကျွန်းများ၏ အချို့သို့မဟုတ် အားလုံးနှင့် ယင်းတို့၏ပတ်ပတ်လည်ရေပြင်ကို ထိုင်ဝမ်၊ ဖိလစ်ပိုင်၊ ဗီယက်နမ်၊ မလေးရှားနှင့် ဘရူနိုင်းတို့ကလည်း ပိုင်သည်ဟု ပြောနေပြန်သည်။
တိုင်ပင်ကျွန်းမှာ ထိုင်ဝမ်၏ တရားဝင်အမည် တရုတ်သမ္မတနိုင်ငံ၏ အစိတ်အပိုင်းဖြစ်သည်ဟု သမ္မတရုံးမှ ပြောခွင့်ရသူ ချားလ်စ်ချန်က ပြောသည်။ ခရီးစဉ်၏ ရည်ရွယ်ချက်မှာ တရုတ်နှစ်သစ်ကူးအား လပ်ရက်မတိုင်မီ ယင်းကျွန်းပေါ်ရှိ ထိုင်ဝမ်အမှုထမ်းများထံ သွားရောက်လည်ပတ်ရန်ဖြစ်သည်ဟု မာကဆိုသည်။ မာသည် ခရီးစဉ်အပြီး သတင်းစာရှင်းလင်းပွဲတွင် သတင်းထောက်များကို မိန့်ခွန်းပြော မည်ဖြစ်သည်။ တောင်တရုတ်ပင်လယ်ရှိ ကျွန်းများကို တရုတ်က အငြင်းပွားဖွယ်မရှိ ပိုင်ခွင့်ရှိသည်ဟု တရုတ်၏ ထိုင်ဝမ်ရေးရာရုံးမှ ပြောခွင့်ရသူက တုံ့ပြန်ပြောကြားသည်။
"""နိုင်ငံရဲ့အခွင့်အရေးကို ကာကွယ်ခြင်း၊ ပိုင်နက်နယ်မြေတစ်ခုလုံးကို ထိန်းသိမ်းခြင်းနဲ့ တရုတ်လူမျိုးတွေရဲ့ အခွင့်အရေးကို ကာကွယ်ခြင်းတို့ဟာ တရုတ်နဲ့ ထိုင်ဝမ်တို့ရဲ့ တူညီတဲ့တာဝန်တွေဖြစ်ပါတယ်""ဟု မာရှောက်ကမ်က ပြောသည်။ ထိုင်ဝမ်သည် အိတုအဘာသို့မဟုတ် တိုင်ပင်ကျွန်းပေါ်တွင် မီးပြတိုက်တစ်ခုဆောက်နေပြီး ဆိပ်ကမ်းတစ်ခုကိုလည်း အဆင့်မြင့်တင်နေသည်။"
အစ္စရေးသူလျိုလင်းတကို ဖမ်းမိဟု လက်ဘနွန်များပြော
By ပရက်စ်တီဗီ 
ဘေရွတ်၊ ဇန်နဝါရီ ၂၇ ။         ။ သူလျိုလုပ်ငန်းများအတွက် အစ္စရေး၏ တည်နေရာပြ အသံလွှင့်စက်တစ်ခုတပ်ဆင်ထားသော စာအမှတ်အသားချိတ်ထားသည့် လင်းတတစ်ကောင်ကို ဖမ်းဆီးထားကြောင်း လက်ဘနွန်တောင်ပိုင်းရှိ ပြည်သူများက ပြောသည်။
ဇန်နဝါရီ ၂၆က လက်ဘနွန်နယ်စပ်ကိုကျော်ကာ ကီလိုမီတာအနည်းငယ် ဖြတ်သန်းလာသော အပုပ်အသိုးစားယင်းငှက်သတ္တဝါကို ဘင့်ဂျေဘေးလ်မြို့ခံများက ဖမ်းဆီးခဲ့ကြသည်။
ရေပေါ်နျူကလီးယားဓါတ်အားပေးစက်ရုံတည်ဆောက်ရန် တရုတ်စီစဉ်နေ
By အေအက်ဖ်ပီ 
ပေကျင်း၊ ဇန်နဝါရီ ၂၇။           ။ ၂၀၂၀ပြည့်နှစ်တွင် အဏုမြူစွမ်းရည်ကို နှစ်ဆတိုးရန် တရုတ်က ကြိုးပမ်းနေစဉ် ရေပေါ်နျူကလီးယားစွမ်းအင်သုံး ဓါတ်အားပေးစက်ရုံတစ်ခု တည်ဆောက်ရန် တရုတ်က စီစဉ်နေသည်ဟု အကြီးတန်းအရာရှိတစ်ဦးက ဇန်နဝါရီ ၂၇တွင် ပြောကြားသည်။
ယင်းသို့ဓါတ်အားပေးစက်ရုံတစ်ခု တည်ဆောက်ရန် အာဏာပိုင်များက စီစဉ်နေကြောင်း တရုတ်အဏုမြူစွမ်းအင်အာဏာပိုင်အဖွဲ့ဥက္ကဋ္ဌ ရွှီးတကျဲ့က ပြောကြားခဲ့ခြင်းဖြစ်သည်။ တရုတ်က ပင်လယ်ရေကြောင်း စွမ်းအင်တစ်ခုကို ကိုယ်တိုင်တည်ဆောက်ရန် ရည်မှန်းထားပြီး သမုဒ္ဒရာအရင်းမြစ်များကို အပြည့်အဝအသုံးချမည်ဖြစ်ကြောင်း ၎င်းက သတင်းစာရှင်းလင်းပွဲ တစ်ခုတွင် ပြောကြားခဲ့သည်။
ပင်လယ်တွင် နျူကလီးယားစွမ်းအင်အသုံးပြုမှုမှာ အထူးအဆန်းမဟုတ်ဘဲ လေယာဉ်တင်သင်္ဘောနှင့် ဒုံးကျည်တပ်ရေငုပ်သင်္ဘောများတွင် နျူကလီးယားစွမ်းအင်အသုံးပြုလေ့ရှိသည်။ သို့သော်လည်း အရပ်ဘက်သုံးအတွက် ယင်းသို့ပြုလုပ်ခြင်းမှာ မကြုံစဖူးဖြစ်ဟန်ရှိသည်။ သို့သော်လည်း ရုရှားစီမံကိန်းတစ်ခုကို တည်ဆောက်နေပြီဟု သတင်းရသည်။
ပေကျင်းက ပင်လယ်ရေကြောင်းနျူကလီးယားဓါတ်အားပေးစက်ရုံနှစ်ခုကို တည်ဆောက်ရန် စီစဉ်နေပြီး တရုတ်အထွေအထွေနျူကလီးယားဓါတ်အားပေးကော်ပိုရေးရှင်း(CGN)နှင့် တရုတ်အမျိုးသားနျူကလီးယားကော်ပိုရေးရှင်း(CNNC)တို့က အသီးသီးတည်ဆောက်မည်ဖြစ်သည်။ ယင်းတို့မှာ ၂၀၁၆-၂၀၂၀ နှစ်အတွက် ၁၃ကြိမ်မြောက် စီမံကိန်းဖြစ်ကြောင်း ယခုလအစောပိုင်းက ကုမ္ပဏီနှစ်ခုက ကြေညာခဲ့သည်။
CNNC စက်ရုံကို ၂၀၁၉တွင် စတင်မည်ဟု မျှော်လင့်ရပြီး CGN ကယင်း၏နောက် နောက်တစ်နှစ်တွင် စတင်မည်ဟု ၎င်းတို့၏ကြေညာချက်များတွင် ဖော်ပြသည်။ ယင်းစက်ရုံများက ဓါတ်အားကို ကမ်းလွန် ရေနံနှင့်သဘာဝဓါတ်ငွေ့တူးဖော်ရေးလုပ်ငန်းများ၊ ကျွန်းတည်ဆောက်မှုနှင့် ဝေးလံသောနေရာများသို့ ပေးပို့မည်ဟု ကုမ္ပဏီနှစ်ခုစလုံးက ပြောကြားခဲ့သည်။
အိုင်အက်စ်နှင့် ပတ်သက်မှုသံသယဖြင့် တောင်ကိုရီးယားတွင် အင်ဒိုနီးရှားသုံးဦးကို ဖမ်းဆီး
By စီအင်အေ 
ဂျာကာတာ၊ ဇန်နဝါရီ ၂၇ ။         ။ အိုင်အက်စ်စစ်သွေးကြွအုပ်စုနှင့် ချိတ်ဆက်မှုရှိနေသည်ဟု သံသယဖြင့် အင်ဒိုနီးရှားရွှေ့ပြောင်းအလုပ်သမားသုံးဦးကို ဇန်နဝါရီ ၂၇က တောင်ကိုရီးယားတွင် ဖမ်းဆီးခဲ့သည်။
အလုပ်သမားနှစ်ဦးကို နေရပ်ပြန်ပို့လိုက်ပြီဖြစ်သော်လည်း တတိယမြောက်လူမှာ တရားရေးလုပ်ငန်းစဉ်များကို ဖြတ်သန်းရန် တောင်ကိုရီးယားမှာပင် ရှိနေသေးသည်ဟု အင်ဒိုနီးရှားနိုင်ငံခြားရေးဝန်ကြီးဋ္ဌာနက ပြောသည်။ ထိုသူမှာလည်း လာမည့်သီတင်းပတ်အနည်းငယ်အတွင်း အင်ဒိုနီးရှားသို့ ပြန်ရောက်မည်ဟု မျှော်လင့်ရသည်။
အဆိုပါအလုပ်သမားသုံးဦးမှာ လူမှုမီဒီယာမှတဆင့် ဆက်သွယ်မှုပြုလုပ်ပြီးနောက် အိုင်အက်စ်နှင့် ပတ်သက်လာသည်ဟု သံသယရှိခံရသည်။
ယင်းသို့အပြုအမူများတွင် နောက်ထပ်အင်ဒိုနီးရှားအလုပ်သမားများ ပတ်သက်လာနိုင်ခြေရှိသည်ဟု အင်ဒိုနီးရှားရွှေ့ပြောင်းလုပ်သားများ နေရာချထားရေးနှင့် ကာကွယ်ရေးအေဂျင်စီက ပြောသည်။
အလုပ်သမားအများစုမှာ အထီးကျန်ဝေဒနာခံစားရသဖြင့် ဘာသာရေးအဖွဲ့အစည်းများတွင် ဝင်ရောက်လေ့ရှိကြောင်း ယင်းအေဂျင်စီ၏ အကြီးအကဲ နပ်စရန်ဝါဟစ်က ပြောသည်။
ဆွီဒင်က ပယ်ချခဲ့ရသည့် ခိုလှုံခွင့်တောင်းဆိုသူ ၈၀၀၀၀ကျော်ကို နှင်ထုတ်မည်
By ဘီဘီစီ 
စတော့ဟုမ်း၊ ဇန်နဝါရီ - ၂၈ ။           ။ ပယ်ချခံရသည့် ခိုလှုံခွင့်ရှာဖွေသူ ၈၀၀၀၀ ခန့်ကို နှင်ထုတ်ရန် ဆွီဒင်အာဏာပိုင်များက အစီအစဉ်များ လုပ်ဆောင်နေသည်ဟု ပြည်ထဲရေးဝန်ကြီးက ပြောကြားခဲ့ သည်ဟု ဆိုသည်။
စင်းလုံးငှားလေယာဉ်ကို အသုံးပြုပြီး ရွှေ့ပြောင်းအခြေချများကို နှစ်နှစ်သုံးနှစ်အတွင်း ပြန်လည်ပို့ဆောင်သွားမည်ဟု ပြည်ထဲရေးဝန်ကြီး အန်ဒါး ဂျီမန်းက ပြောကြားသည်ဟု ဆိုသည်။
‘ကျနော်တို့က ရွှေ့ပြောင်းအခြေချ ၆၀၀၀၀လောက်ရဲ့ အကြောင်းကို ပြောနေတာပါ။ ၈၀၀၀၀ အထိလည်း ဖြစ်လာနိုင်ပါတယ်’ဟု ဂျီမန်းက ပြောကြားခဲ့သည်ဟု ဆီဒင်မီဒီယာက ကိုးကားဖော်ပြထားသည်။
၂၀၁၅ခုနှစ် တစ်နှစ်တည်းတွင်ပင် ဆွီဒင်တွင် ခိုလှုံခွင့်လျှောက်ထားသူ အရေအတွက်မှာ ၁၆၃၀၀၀အထိ ရှိခဲ့သောကြောင့် ဥရောပတွင် အများဆုံးဖြစ်ခဲ့သည်။
ယမန်နှစ်က လျှောက်လွှာပေါင်း ၅၈၈၀၀ကို စိစစ်ခဲ့ပြီး ယင်းတို့အနက် ၅၅ရာခိုင်နှုန်းကို လက်ခံခဲ့သည်။
သောင်းနှင့်ချီသည့် ရွှေ့ပြောင်းအခြေချများမှာ ဆောင်းရာသီ၏ သွေးခဲမတ်အအေးဓာတ်ကို မမှုဘဲ ဂရိကမ်းခြေများသို့ တဖွဲဖွဲ ဆိုက်ရောက်လာနေကြရာ ဥရောပမှာ ဒုက္ခသည် အကျပ်အတည်းကို ဖြေရှင်းရန် ရုန်းကန်နေရသည်။
ကုလသမဂ္ဂ၏ ပြောကြားချက်အရ ယခုနှစ်တွင် ဂရိသို့ ဒုက္ခသည် ၄၆၀၀၀ကျော် ရောက်ရှိလာခဲ့ရာ ယင်းတို့အနက် လူပေါင်း ၁၇၀ကျော်မှာ အန္တရာယ်ပြွမ်းသည့် ခရီးကြမ်းကို ဖြတ်သန်းရင်း သေဆုံးခဲ့ကြ ရသည်ဟု ဆိုသည်။
ရွှေ့ပြောင်းအခြေချ မည်မျှကို ခိုလှုံခွင့်ပေးမည်ဆိုသည်မှာ သူနှင့်မဆိုင်ဘဲ အာဏာပိုင်များနှင့် တရားရုံးများ၏ ကိစ္စသာဖြစ်သည်ဟု မစ္စတာ ဂျီမန်းက ပြောကြားခဲ့သည်။
ဆွီဒင်က မကြာသေးမီက ဒုက္ခသည်များ လှိမ့်ဝင်လာမှုကို ထိန်းချုပ်ရန် ကြိုးစားသည့်အနေဖြင့် နယ်စပ်စည်းများကို ယာယီစစ်ဆေးမှု ပြုလုပ်ခဲ့သေးသည်။ စကင်ဒီနေဗီးယန်းနိုင်ငံဖြစ်သည့် ဆွီဒင်မှာ ဂျာမနီကဲ့သို့ပင် ဥရောပသို့ တရားမဝင် ဝင်ရောက်နေကြသည့် ဒုက္ခသည်များအတွက် ဦးစားပေး ခိုလှုံလိုသည့် နိုင်ငံများထဲတွင် ပါဝင်နေသည်။
အကြမ်းဖက်မှုများကြောင့် ဒုက္ခသည်များအပေါ် သဘောထားတင်းမာလာခဲ့ကြသည့် ဥရောပနိုင်ငံများ ထဲတွင် ဆွီဒင်နိုင်ငံလည်း ပါဝင်လာသည်။ ဂိုသင်ဘာ့အနီးရှိ မွန်ဒယ်တွင် ဒုက္ခသည်စခန်း ဝန်ထမ်းတစ်ဦးကို ဓားဖြင့်ထိုးသတ်သည့်အတွက် ၁၅နှစ်အရွယ် ဒုက္ခသည်တစ်ဦးကို ဖမ်းဆီးခဲ့ရသည်။
လူဝင်မှုကြီးကြပ်ရေးအရာရှိများ၏ ပြောကြားချက်အရ ၂၀၁၅ခုနှစ်တွင် တစ်ကောင်ကြွ အရွယ်မရောက်သေးသူ ၃၅၄၀၀မှာ ဆွီဒင်တွင် ခိုလှုံခွင့်တောင်းခံခဲ့ကြရာ ၂၀၁၄ခုနှစ်ကထက် ၅ဆမျှ မြင့်မားလာခဲ့သည်ဟု ဆိုသည်။
အိန္ဒိယတွင် မုတ်သုံမိုး သည်းထန်စွာရွာသွန်းပြီးရေကြီးမှုများကြောင့် လူ ၅၀ ကျော်သေဆုံး
(နယူးဒေလီ)။ ။ အိန္ဒိယနိုင်ငံ ဂူဂျာရတ်ပြည်နယ်တွင် မုတ်သုံမိုး အဆက်မပြတ်ရွာသွန်းပြီး ရေကြီးမှုနှင့် အိမ်များပြိုလဲခြင်းများကြောင့် အာဏာပိုင်များက ပြည်သူများကို ကုန်းမြင့်များသို့ ရွှေ့ပြောင်းကြရန် တိုက်တွန်းထားသည်။
မိုးသည်းထန်စွာ ရွာသွန်းခြင်းကို ဆူအာရာရှထရာအရပ်တွင် အဆိုးရွားဆုံးကြုံတွေ့ပြီး ရေကြီးမှုကြောင့် ဖြစ်ပေါ်သည့် မတော်တဆမှုများကြောင့် သေဆုံးသူပေါင်းမှာ ၅၀ ကျော်ရှိပြီ ဖြစ်သည်။
ကုန်းမြင့်နေရာများသို့ ပြောင်းရွှေ့သူပေါင်း ၁၀၀၀၀ ဝန်းကျင်ရှိပြီး ရဟတ်ယာဉ်ဖြင့်ပင် ရွှေ့ပြောင်းပေးမှုများကို လုပ်ဆောင်ခဲ့ရသည်။
အိန္ဒိယနိုင်ငံသည် မုတ်သုံရာသီဝင်ချိန်တွင် ရေကြီးမှုများဖြစ်ပေါ်တတ်သည့် နိုင်ငံတစ်နိုင်ငံ ဖြစ်သည်။
သို့သော် ယခုနှစ် ဂူဂျာရတ်ပြည်နယ်တွင် ကြုံတွေ့နေသည့် မုတ်သုံမိုးသည်းထန်မှုမှာ အဆိုးရွားဆုံးအခြေအနေ ဖြစ်သည်။
သေဆုံးမှုအများဆုံးမှာ အိမ်ပြိုကျမှုကြောင့်ဖြစ်ပြီး သေဆုံးသူ အရေအတွက် ထပ်တိုးလာနိုင်ခြေရှိကြောင်း ဘီဘီစီသတင်းထောက်က ပြောသည်။
အဆိုးဆုံးရေကြီးလွှမ်းမိုးမှုမှာ ကမ်းခြေဒေသဖြစ်သည့် အမ်မရီလီအရပ်တွင်ဖြစ်ပြီး လူပေါင်း ၃၆ ဦးအထိ
ဇီကာဗိုင်းရပ် လျင်မြန်ကျယ်ပြန့်စွာ ပျံ့နှံလာနိုင်ဟု အမေရိကန် သိပ္ပံပညာရှင်များပြော
By ဘီဘီစီ 
ဝါရှင်တန်၊ ဇန်နဝါရီ ၂၈ ။              ။ ဇီကာဗိုင်းရပ်မှာ အချိန်တိုအတွင် လျင်မြန်ကျယ်ပြန့်စွာ ပျံ့နှံ့လာနိုင်သဖြင့် ကမ္ဘာ့ကျန်းမာရေးအဖွဲ့(WHO) အနေဖြင့် အဆောတလျင် အရေးယူဆောင်ရွက်ရန် အမေရိကန်သိပ္ပံပညာရှင်များက တိုက်တွန်းလိုက်သည်။
WHO အနေဖြင့် အီဘိုလာဖြစ်ပွားမှုမှ သင်ခန်းစာများကို အရေးထားကာ ရောဂါကျွမ်းကျင်သူများ၏ အရေးပေါ်ကော်မတီအစည်းအဝေးကျင်းပရန် ယင်းပညာရှင်များက တောင်းဆိုမှုကို အမေရိကန်ဆေးပညာဂျာနယ်တစ်ခုတွင် ဖော်ပြထားသည်။
ကာကွယ်ဆေးကို နှစ်နှစ်အတွင်း စမ်းသပ်ရန် အဆင်သင့်ဖြစ်နိုင်သော်လည်း အများပြည်သူများအတွက် ကာကွယ်ဆေးရရှိရေးမှာ ဆယ်နှစ်ကြာနိုင်သည်ဟုလည်း ၎င်းတို့က ပြောသည်။
ကလေးများ၏ ဦးနှောက်ကို ကျုံ့စေမှုနှင့် ဆက်စပ်နေသော ဇီကာဗိုင်းရပ်ကြောင့် ဘရာဇီးတွင် အထိတ်တလန့်ဖြစ်နေသည်။ ဘရားဇီးတွင် ထောင်ပေါင်းများစွာသော လူများကူးစက်ခံထား ရသည့် အပြင် နိုင်ငံပေါင်း ၂၀ခန့်သို့လည်း ဗိုင်းရပ်က ပျံ့နှံ့လျက်ရှိသည်။ ဗိုင်းရပ်တိုက်ဖျက်ရေးတွင် စည်းလုံးကြရန် ဘရာဇီးသမ္မတ ဒီလ်မာရောက်ဆက်ဖ်က လက်တင်အမေရိကကို တိုက်တွန်းလိုက်သည်။
လက်တင်အမေရိက ကျန်းမာရေးဝန်ကြီးများ၏ အစည်းအဝေးကို လာမည့်သီတင်းပတ်တွင် ကျင်းပရန် တောင်းဆိုထားသည်။ မကြာသေးခင်က အီဘိုလာအကျပ်အတည်းကို WHO က စောစီးစွာ အရေးယူခဲ့ခြင်းမရှိသဖြင့် လူ့အသက်ထောင်ပေါင်းစွာ ဆုံးရှုံးနိုင်ခဲ့ကြောင်း ဒယ်နီယယ်အာလူစီးနှင့် လောရင့်စ်အိုဂေါ့စ်တင်တို့၏ ပြောကြားချက်ကို American Medical Association ဂျာနယ်တွင် ဖော်ပြခဲ့သည်။
ဇီကာဗိုင်းရပ်နှင့် ပတ်သက်၍ လျင်မြန်စွာအရေးယူဆောင်ရွက်ခြင်းမရှိပါက အလားတူကြီးမားသည့် ကပ်ဆိုးကြီး ကျရောက်လာနိုင်သည်ဟု ၎င်းတို့က သတိပေးထားသည်။ နိုင်ငံတကာ အတိုင်းအတာ အထိစိုးရိမ်ရသောပြည်သူ့ကျန်းမာရေးအရေးပေါ်အခြေအနေကြေညာရန် လိုအပ်သောအခြေအနေများနှင့် ပတ်သက်၍ ညွှန်ကြားရေးမှူးချုပ်ကို အကြံပြုရန် အရေးပေါ်ကော်မတီ အစည်းအဝေးကျင်းပ သင့်ကြောင်းလည်း ၎င်းတို့က ပြောကြားခဲ့သည်။
ကော်မတီအစည်းအဝေးကျင်းပသည့် လုပ်ငန်းစဉ်ကြောင့် နိုင်ငံတကာက အာရုံစိုက်ကာ ငွေကြေးထောက်ပံ့မှုများ သုတေသနများပေါ်လာနိုင်မည်ဟုလည်း ၎င်းတို့က ပြောသည်။ ဗိုင်းရပ်နှင့် ပတ်သက်သည့် အန္တရာယ်များနှင့် ပတ်သက်၍ အမေရိကနိုင်ငံများနှင့် ဆက်သွယ်ကာ နောက်ထပ်ပူးပေါင်းဆောင်ရွက်မှုများပြုလုပ်ရန် အမေရိကန်အစိုးရက ရည်ရွယ်ထားသည်ဟု အိမ်ဖြူတော်ပြော ခွင့်ရအမျိုးသား ဂျော့ရှ်အန်းနက်စ်က ဇန်နဝါရီ ၂၇တွင် ပြောသည်။
ဗိုင်းရပ်အတွက် ကုသမှုမလုပ်နိုင်သေးပေ။ တက္ကဆတ်တက္ကသိုလ် ဆေးပညာဋ္ဌာနက ကာကွယ်ဆေးဖော်ထုတ်ရေး ကြိုးပမ်းနေသည်။
ကြည့်ရင်မမောင်းနဲ့ မောင်းရင်မကြည့်နဲ့ ညစ်ညမ်းကား
By စထရိတ်တိုင်း 
ဒက်ထရိုက်၊ ဇန်နဝါရီ - ၂၈ ။             ။ မိုဘိုင်းခေတ်မှာတော့ ယာဉ်တိုက်မှုတွေ မဖြစ်အောင် မူးရင်မမောင်းနဲ့ ၊ မောင်းရင်မမူးနဲ့ ဆိုတာအပြင် ကြည့်ရင် မမောင်းနဲ့ မောင်းရင်မကြည့်နဲ့လို့ ထပ်တိုးရဦးမယ့် သာဓက တစ်ခုပါပဲ။ ဇန်နရီလ ၂၄ ရက်နေ့ နံနက်ခင်းမှာ အမေရိကန်ပြည်ထောင်စုက အသက် ၅၈နှစ်အရွယ် ယောကျ်ားတစ်ယောက် ယာဉ်တိုက်မှုဖြစ်ပြီး သေဆုံးသွားခဲ့တဲ့ဖြစ်စဉ်မှာ သူဟာ ကားမောင်းနေရင်းနဲ့ ဖုန်းထဲက ညစ်ညမ်းရှုပ်ရှင်ကားတွေကို ကြည့်ရှုနေခဲ့ပုံရတယ်လို့ ဆိုပါတယ်။
ကနဦး စုံစမ်းစစ်ဆေးမှုတွေအရ ဒက်ထရွိုက်မှာ နေထိုင်တဲ့ ကလစ်ဖို့ ရေး ဂျုန်းလို့အမည်ရတဲ့ အဆိုပါ ယောကျ်ားဟာ နံနက် ၃:၃၀အချိန်ခန့်မှာ ၇၅အဝေးပြေးလမ်းမကြီးပေါ် တောင်စူးစူးကို ခရီးနှင်နေစဉ်မှာ ခါးပတ် ပတ်ထားခြင်းလည်းမရှိတဲ့အပြင် ဖုန်းထဲက ညစ်ညမ်းရုပ်ရှင်ကားကိုလည်း အာရုံရောက်နေခဲ့ပုံရတယ်လို့ ဆိုပါတယ်။
နောက်တော့ ၁၉၉၆မိုဒယ် တိုယိုတာကားကို မထိန်းနိုင်တော့ဘဲ ကားက နှစ်လှိမ့်သုံးလှိမ့် လိမ့်သားလို့ နေကာမှန်အကွဲကနော် ခန္ဓာကိုယ် တစ်စိတ်တစ်ပိုင်း ထွက်ပေါ်နေခဲ့တယ်လို့ ဆိုပါတယ်။
နေရာတင် ပွဲချင်းပြီး သေဆုံးခဲ့တာဖြစ်ပြီး ရဲက တွေ့တဲ့အချိန်မှာတော့ ရေးဂျုန်းဟာ ဘောင်းဘီရှည်လည်း ဝတ်ဆင်ထားခြင်းမရှိဘူးလို့ အဆိုပါတယ်။
ထိုင်းတွင် သွေးလွန်တုပ်ကွေး အကြီးအကျယ်ဖြစ်ပွားမည့်အန္တရာယ်ရှိနေ
By ရိုက်တာ 
ဘန်ကောက်၊ ဇန်နဝါရီ ၂၈ ။          ။ ထိုင်းတွင် သွေးလွန်တုပ်ကွေးရောဂါကူးစက်မှု ကြီးမားစွာဖြစ်ပွားမှု တစ်နှစ်ကြာပြီးနောက် ၂၀၁၆တွင် ပိုမိုဆိုးဝါးစွာဖြစ်နိုင်သည့် အန္တရာယ်အတွက် ပြင်ဆင်နေရစဉ်   ရောဂါကူးစက်မှုမှာ ၁၉၈၇ခုနှစ်ကဲ့သို့ အကြီးအကျယ်ဖြစ်ပွားနိုင်ကြောင်း ကျွမ်းကျင်သူများက သတိပေးလျက်ရှိသည်။
"လွန်ခဲ့သည့်နှစ်က သွေးလွန်တုပ်ကွေးဖြစ်သူ ၁၄၀,၀၀၀ခန့်ရှိသည်ဟု ထိုင်းက မှတ်တမ်းတင်ခဲ့ရာ ၁၉၈၇ခုနှစ်က ၁၇၀,၀၀၀ဦးကူးစက်ခံမှုနောက်ပိုင်း အမြင့်ဆုံးဖြစ်သည်။ အရှေ့တောင်အာရှတစ်ဝန်း ပျံ့နှံ့နေသော သွေးလွန်တုပ်ကွေးကို ပထမဆုံးကာကွယ်မှုက ဘန်ကောက်တစ်ဝိုက်ခြင်ပေါက်ပွားရာနေရာများသို့ ခြင်သတ်ဆေးရည်များ နေ့စဉ်ပက်ဖျန်းမှုဖြစ်သည်။"
သွေးလွန်းတုပ်ကွေးကြောင့် လူ ၁၂၆ဦးသေဆုံးကြောင်း အရာရှိများက မှတ်တမ်းတင်ထားပြီး သေဆုံးသူများတွင် အထင်ရှားဆုံးမှာ ရုပ်သံသရုပ်ဆောင် သရီဆာဒီဆာဟာဝေါင်ဖြစ်သည်။ သရီဆာဒီသည် ဗိုင်းရပ်ကြောင့် နောက်တိုးရောဂါများစွာဖြစ်ပြီး သေဆုံးခဲ့သည်။ ၎င်းသေဆုံးမှုကြောင့် သွေးလွန်တုပ်ကွေးသည် ဝေးလံခေါင်သီသော ဒေသမှလူများအပေါ်တွင်သာ ထိခိုက်သည်မဟုတ်ဘဲ မြို့ပြတွင်လည်း ထိခိုက်မှုရှိကြောင်း ပြည်သူများက သိရှိလာကြသည်။
"""နောက်ထပ်လူတွေက မြို့တော်ကို ပြောင်းရွှေ့လာနေတယ်။ ဒါ့ကြောင့် မြို့တော်မှာ ပြည်နယ်နဲ့ မြို့ငယ်လေးတွေထက် ပိုပြီးဆိုးတယ်။ ကျေးလက်ကနေ မြို့ပြကို ပြောင်းရွှေ့မှု၊   ခြင်ထိန်းချုပ်မှု မရှိမှုတို့ကြောင့် သွေးလွန်တုပ်ကွေးက ပျံ့နေတယ်""ဟု ဘန်ကောက်မြို့တော်အုပ်ချုပ်ရေး ကျန်းမာရေးဋ္ဌာနမှ ဒေါက်တာဒူအန်ပွန်ပင်စ်ရီလက်စီကူလ်က ပြောသည်။"
သွေးလွန်တုပ်ကွေးဖြစ်ပွားမှုမှာ ယခုနှစ်တွင် ၁၆ရာခိုင်နှုန်းကျော်တိုးလာမည်ဟု ထိုင်းပြည်သူ့ကျန်းမာရေးဝန်ကြီးဋ္ဌာနက ခန့်မှန်းထားသည်။ ဓါတ်တုဆေးဖြန်းမှုက ထိရောက်မှုနည်းလာသည့်အပြင် လူဦးရေပြွတ်သိပ်မှုက ခြင်များပေါက်ပွားရန် နေရာပိုမိုရရှိနေသည့်အတွက် ရောဂါဖြစ်မှုမြင့်မားလာခြင်းဖြစ်သည်။
တောင်တရုတ်ပင်လယ်အတွင်းရှိ အငြင်းပွားနေသာကျွန်းသို့ ထိုင်ဝမ်သမ္မတ သွားရောက်
By ရိုက်တာ 
တိုင်ပေ၊ ဇန်နဝါရီ - ၂၈ ။            ။ ထိုင်ဝမ်သမ္မတ မာရင်ဂျိုးမှာ ခရီးစဉ်နှင့် ပတ်သက်၍ ဝါရှင်တန်မှ ဝေဖန်နေသည့်ကြားမှပင် အဝေးရောက်ကျွန်းအပေါ် ထိုင်ဝမ်၏ အချုပ်အခြာပိုင်မှုကို ခိုင်မာစေသည့် အနေဖြင့် ဇန်နဝါရီလ ၂၈ရက်နေ့တွင် အငြင်းပွား တောင်တရုတ်ပင်လယ်အတွင်းရှိ အီတူ အဘာကျွန်းသို့ သွားရောက်ခဲ့သည်။
မာ၏ တစ်ရက်တာ အီတူ အဘာကျွန်းအလည်အပတ်ခရီးမှာ ပေကျင်းက စပရတ်တလေကျွန်းစုအတွင်း လူလုပ်ကျွန်း ၇ ခုကို အလျင်အမြန်တည်ဆောက်မှု၏ နောက်ဆက်တွဲ အနေဖြင့် တောင်တရုတ် ပင်လယ်အတွင်း တင်းမာမှုများ မြင့်တက်လာမှုအပေါ် နိုင်ငံတကာက တိုး၍ စိုးရိမ်လာနေချိန်တွင် ထွက်ပေါ်လာခဲ့ခြင်းပင် ဖြစ်သည်။
မာမှာ အီတူအဘာသို့ ထွက်ခွာသွားခဲ့ပြီဖြစ်ပြီး၊ ထိုင်ဝမ်သို့ ပြန်ရောက်သည်နှင့် တစ်ပြိုင်နက် သတင်းစာရှင်းလင်းပွဲ ကျင်းပရန် စီစဉ်ထားကြောင်း ထိုင်ဝမ် ကာကွယ်ရေးဝန်ကြီးက ရိုက်တာ သတင်းဌာနသို့ ပြောကြားခဲ့သည်။
ထိုင်ဝမ်၏ အကြီးဆုံးမဟာမိတ်ဖြစ်သည့် ဝါရှင်တန်ကမူ မာ၏ ခရီးစဉ်မှာ ရေပိုင်နက် အငြင်းပွားမှုများကို ဖြေရှင်းရာတွင် အကူအညီမဖြစ်ကြောင်း ဗုဒ္ဓဟူးနေ့က ပြောကြားခဲ့သည်။
ထိုင်ဝမ်တွင် ထိုင်ပင်းဟူသောအမည်ဖြင့် သိထားကြသည့် အီတူအဘာကျွန်းပေါ်တွင် ထိုင်ဝမ်က ကန်ဒေါ်လာ သန်း၁၀၀ အကုန်အကျခံ၍ ဆိပ်ကမ်းကို အဆင့်မြှင့်ထားသကဲ့သို့ မီးပြတိုက်အသစ်ကိုလည်း တည်ဆောက်ထားသည်။ စပရတ်တလေကျွန်းစုများအတွင်း ကျရောက်နေသည့် အဆိုပါကျွန်းတွင် လေယာဉ်ကွင်းတစ်ခု၊ ဆေးရုံတစ်ရုံနှင့် ရေသန့်လည်းရှိသည်။
ထိုင်ဝမ်နှင့် တရုတ် နှစ်နိုင်ငံစလုံးက တောင်တရုတ်ပင်လယ်အများစုကို ၎င်းတို့ ပိုင်ဆိုင်ကြောင်း ပြောဆိုထားကြသည်။ ဖိလစ်ပိုင်၊ မလေးရှားနှင့် ဘရူနိုင်းတို့ကလည်း ပိုင်ဆိုင်ကြောင်း အသီးသီး ပြောဆိုထားကြသည်။
အဖော်မဲ့တကောင်ကြွက် ကလေးဒုက္ခသည်များကို ဗြိတိန်က ခိုလှုံခွင့်ပေးမည်
By ဘီဘီစီ 
လန်ဒန်၊ ဇန်နဝါရီ - ၂၈ ။             ။ ဆီးရီးယားနှင့် အခြားစစ်ဇုန်များမှ အဖော်မပါ တကောင်ကြွက် ကလေးဒုက္ခသည်များကို ဗြိတိန်က ပိုမိုလက်ခံသွားမည်ဖြစ်သော်လည်း မည်ရွေ့မည်မျှ ပမာဏကိုမူ အစိုးရက ထုတ်ဖော်ပြောကြားခြင်းမရှိပေ။
ဆီးရီးယားနှင့် အိမ်နီးချင်းနိုင်ငံများရှိ ဒုက္ခသည်စခန်းများမှ တကောင်ကြွက်ကလေးဒုက္ခသည်များကို ခွဲခြားရွေးထုတ်နိုင်ရန်အတွက် ဗြိတိန် ပြည်ထဲရေးရုံးက ကုလ ဒုက္ခသည်များဆိုင်ရာ မဟာမင်းကြီးရုံးနှင့် ပူးပေါင်း လုပ်ဆောင်လျှက်ရှိသည်ဟု ဆိုသည်။
ဗြိတိန်က ၂၀၁၂၀ခုနှစ်တွင် ဆီးရီးယားမှ ဒုက္ခသည် ၂၀၀၀၀ကို ခိုလှုံခွင့်ပေးရန် စီစဉ်ထားသော်လည်း အရေးဆိုလှုပ်ရှားသူများကမူ ဥရောပမှ မိဘမဲ့ကလေး ၃၀၀၀ကို ခေါ်ဆောင်လိုနေသည်ဟု ဆိုသည်။
ကလေး ထောင်ပေါင်းများစွာမှာ ကာကွယ်မှုကို အရေးတကြီး လိုအပ်လျှက်ရှိသည်ဟု Save the Children က ပြောကြားခဲ့သည်။ ဥရောပတွင် ရောက်နေပြီးသား ကလေးဒုက္ခသည်များကို ကူညီရန် စတာလင်ပေါင် ၁၀သန်း ပေးပြီးဖြစ်ကြောင်း အစိုးရက ပြောကြားခဲ့သည်။ အချို့ကို ဗြိတိန်သို့ ခေါ်ဆောင်သွားမည်ဖြစ်သည်ဟု ဆိုသည်။
အစိုးရက ယမန်နှစ်က ချဲ့ထွင်ခဲ့သည့် ဒုက္ခသည်များ ပြန်လည်နေရာချထားရေး အစီအစဉ်အရ ဗြိတိန်မှာ ဆီးရီးယားမှ ဒုက္ခသည် ၁၀၀၀ကို လက်ခံထားပြီး ဖြစ်သည်။
လေဘာ၊ လစ်ဘရယ်နှင့် ဒီမိုကရတ်များနှင့် ၎င်း၏ ပါတီအတွင်းမှ လူများကပင် ဒုက္ခသည်များကို ထို့ထက်ပိုမို လက်ခံရန် ဝန်ကြီးချုပ် ဒေးဗစ် ကင်မရွန်းကို ဖိအားပေးနေကြသည်။
အိန္ဒိယအရှေ့ပိုင်းတွင် သံသယဖြစ်ဖွယ်မော်ဝါဒီသူပုန်များ၏ တိုက်ခိုက်မှုကြောင့် ခုနှစ်ဦးသေ
By အေအက်ဖ်ပီ 
နယူးဒေလီ၊ ဇန်နဝါရီ ၂၈ ။              ။ ဝေးလံခေါင်သီသော အိန္ဒိယနိုင်ငံ၏ အရှေ့ပိုင်းတွင် ရဲတပ်ဖွဲ့ယာဉ်တန်းတစ်ခုကို သံသယဖြစ်ဖွယ်မော်ဝါဒီသူပုန်များက တိုက်ခိုက်မှုကြောင့် ရဲတပ်ဖွဲ့ဝင်ငါးဦးနှင့် အရပ်သားနှစ်ဦးသေဆုံးခဲ့ကြောင်း ရဲတပ်ဖွဲ့က ဇန်နဝါရီ ၂၈ တွင် ပြောသည်။
"ဇန်နဝါရီ ၂၇ က ဂျာခန်ပြည်နယ်၏ သစ်တောများထဲတွင် မော်ဝါဒီနှိမ်နင်းမှုစစ်ဆင်ရေးသွားနေသော ၎င်းယာဉ်တန်းကို တိုက်ခိုက်သူများက ဦးစွာ အားပြင်းသော မြေမြုပ်မိုင်းဗုံး တစ်လုံးကို ဖောက်ခွဲ ပြီးနောက် သေနတ်ဖြင့် ပစ်ခတ်ခဲ့သည်။ ""မနေ့က မြေမြုပ်မိုင်းပေါက်ကွဲမှုမှာ လူခုနှစ်ဦးသေဆုံးခဲ့ပါတယ်""ဟု ပါလာမုခရိုင်မှ ရဲအရာရှိ နက်ကူးမားဆင်းက အေအက်ဖ်ပီသို့ ဖုန်းဖြင့် ပြောသည်။"
"""သေဆုံးသူတွေအနက် ငါးဦးက ရဲတပ်ဖွဲ့ဝင်တွေဖြစ်ပြီး တစ်ဦးက ဒရိုင်ဘာ တစ်ဦးကတော့ အစောင့်တစ်ဦးဖြစ်ပါတယ်""ဟု ၎င်းကဆိုသည်။ နောက်ထပ်ရဲတပ်ဖွဲ့ဝင် ခြောက်ဦးဒဏ်ရာရရှိခဲ့ပြီး ရှာဖွေစစ်ဆင်ရေးကို ဆောင်ရွက်လျက်ရှိသည်။"
ဆင်းရဲသော လူမျိုးစုငယ်များနှင့် လယ်သမားများ၏ အခွင့်အရေးအတွက် တိုက်ပွဲဝင်နေသည်ဟု သူပုန်များက ပြောကြားကာ အစိုးရအာဏာပိုင်များကို ဖြုတ်ချရန် အိန္ဒိယအလယ်ပိုင်းနှင့် အရှေ့ပိုင်းရှိပြည်နယ်များတွင် ဆယ်စုနှစ်များစွာကြာမြင့်နေသည့် တိုက်ပွဲကို ဆင်နွှဲလျက်ရှိသည်။ သူပုန်များက လူမျိုးစုအသိုင်းအဝိုင်းများမှ လူသစ်စုဆောင်းလျက်ရှိပြီး လူမျိုးစုဝင်များမှာ အလွန်ဆင်းရဲကာ အစိုးရအဆက်ဆက်က လစ်လျူရှုခဲ့သည့် မဖွံ့ဖြိုးသည့် အရပ်ဒေသများတွင် နေထိုင်လျက်ရှိသည်။
"မော်ဝါဒီပုန်ကန်မှုကြောင့် ၁၉၉၉နှင့် ၂၀၁၄ကြား လူ၁၂,၃၀၀ကျော်သေဆုံးပြီးဖြစ်သည်ဟု South Asia Terrorism Portal ဝက်ဘ်ဆိုက်က ဖော်ပြထားသည်။ သူပုန်များမှာ အနည်းဆုံး၏ ပြည်နယ် ၂၀ တွင်ရှိနေသော်လည်း သစ်တောထူ၍ အရင်းအမြစ်ကြွယ်သော ချဟတ်တစ္စဂါး၊ သြရိသ၊ ဘီဟာ၊ ဂျာခန်နှင့် မဟာရက်ရှ်ထရာပြည်နယ်တို့တွင် အများဆုံးလှုပ်ရှားလျက်ရှိသည်။"
သူပုန်များရှိသောဒေသများတွင် ဖွံ့ဖြိုးရေးရန်ပုံငွေများ ချပေးခြင်း၊ တရားဥပဒေစိုးမိုးရေးထိန်းချုပ်ဆောင်ရွက်ခြင်းဖြင့် ပုန်ကန်ထကြွမှုကို ရပ်တန့်ရန် ဝန်ကြီးချုပ် နာရင်ဒရာမိုဒီက ကြိုးပမ်းနေသည်။
လက်နက်ချပြီး ထွန်သွားကိုင်ကြရန် မိုဒီက မော်ဝါဒီများကို လွန်ခဲ့သည့်နှစ်က တိုက်တွန်းခဲ့သည်။ ထို့အပြင် အကြမ်းဖက်မှုတွင် အနာဂါတ်မရှိဟုလည်း ၎င်းကပြောခဲ့သည်။
လှေစီးရွှေ့ပြောင်း ဝင်ရောက်သူများ နေရာချထားရေး အရှိန်မြှင့်လုပ်ဆောင်ရန် အီးယူခေါင်းဆောင်များ သဘောတူ
(ဥရောပသမဂ္ဂ)။ ။ အီတလီနှင့် ဂရိနိုင်ငံများသို့ ရောက်ရှိနေသည့် ရွှေ့ပြောင်းအခြေစိုက်သူ ထောင်ပေါင်းများစွာကို
နေရာချထားပေးရေးအတွက် အရှိန်မြှင့်လုပ်ဆောင်သွားရန် ဘရပ်ဆဲလ် အစည်းအဝေးတွင် အီးယူခေါင်းဆောင်များ သဘောတူခဲ့ကြသည်။
အစည်းအဝေးတွင် သဘာပတိအဖြစ်ဆောင်ရွက်သည့် ဒေါနယ်တက်စ်က ရွှေ့ပြောင်းအခြေစိုက် ဝင်ရောက်သူ ၄၀၀၀၀ ကို အခြား ဥရောပနိုင်ငံများတွင် လာမည့်နှစ်နှစ်အတွင်း နေရာချထားပေးမည်ဖြစ်ကြောင်း ပြောခဲ့သည်။
မည်သည့်နိုင်ငံ ရွှေ့ပြောင်းဝင်ရောက်သူ မည်မျှကို လက်ခံပေးမည်ဆိုသည့် ခွဲဝေတာဝန်ခံမှု အချိုးအစားကို သဘောတူညီမှု မရသေးပေ။
အဆိုပါအစည်းအဝေးတွင် ဂရိကြွေးမြီပြဿနာကိုလည်း ဆွေးနွေးခဲ့ကြသည်။ ကြွေးမြီပြဿနာနှင့် ဂရိနှင့်
ကြွေးရှင်နိုင်ငံများက ဇွန် ၂၅ ရက်က ဆွေးနွေးခဲ့သော်လည်း လိပ်ခဲတည်းလည်း အခြေအနေမှာပင် ရှိနေဆဲဖြစ်သည်။
ဥရောပတွင် ဘဝရပ်တည် နေထိုင်နိုင်ရေးအတွက် မြေထဲပင်လယ်ကိုဖြတ်ကာ လှေများဖြင့် အပြည့်အသိပ်
ရွှေ့ပြောင်း ဝင်ရောက်လာသူများကို အီးယူအဖွဲ့ဝင်နိုင်ငံများက ခွဲဝေတာဝန်ယူကြရန် ဒေါနယ်တက်စ်က အစောပိုင်းက တိုက်တွန်းထားသည်။
ဝန်ကြီးချုပ်အား တရားစွဲရန်အကြံပြုချက်ကို မလေးရှားရှေ့နေချုပ်က ပယ်ချခဲ့ဟုဆို
By ရိုက်တာ 
ကွာလာလမ်ပူ၊ ဇန်နဝါရီ-၂၈ ။            ။ ဒေါ်လာ သန်းပေါင်းများစွာ အရှုပ်တော်ပုံတွင် မည်သည့်မသမာမှုမျှ မကျူးလွန်ကြောင်း စွပ်စွဲချက်များကို ပယ်ချခဲ့သည့်အတွက် လူအများ မကျေမနပ် ဒေါသထွက်နေချိန်တွင် မလေးရှား အဂတိလိုက်စားမှု တိုက်ဖျက်ရေးအေဂျင်စီက ဝန်ကြီးချုပ် နာဂျစ်ရာဇက်ကို ရာဇဝတ်မှုမြောက်သည့် မရိုးမသား ကိုယ်ကျိုးရှာမှုဖြင့် တရားစွဲသင့်ကြောင်း အကြံပြုခဲ့သည်ဟု သတင်းရင်းမြစ်တစ်ခုက ပြောကြားခဲ့သည်။
ဝန်ကြီးချုပ်၏ ကိုယ်ပိုင်ဘဏ်စာရင်းထဲသို့ ကန်ဒေါ်လာ ၆၈၁သန်း လွှဲပြောင်းရောက်ရှိသွားမှု ပါဝင်ပတ်သက်နေသည့် အမှုအပေါ် မလေးရှား ခြစားမှုတိုက်ဖျက်ရေးကော်မရှင် (MACC)၏ အစီရင်ခံစာကို လက်ခံရရှိပြီးနောက်တွင် ရှေ့နေချုပ်က နာဂျစ်ကို စုံစမ်းစစ်ဆေးမှုအားလုံးကို အင်္ဂါနေ့က ပိတ်သိမ်းပစ်ခဲ့သည်။
နာဂျစ်ကမူ ရံပုံငွေများမှာ နိုင်ငံရေးအရ လှူဒါန်းမှုသာဖြစ်ပြီး ကိုယ်ကျိုးအတွက် တစ်ပြားတစ်ချပ်မျှ ရယူခဲ့ခြင်းမရှိဟု ပြောကြားကာ မည်သည့် မသမာမှုမျှ မပြုလုပ်ခဲ့ကြောင်း တွင်တွင်ငြင်းနေခဲ့သည်။ စွပ်စွဲချက်များမှ ကင်းရှင်းကြောင်း နိုင်ငံ၏ ဥပဒေရေးရာ အကြီးအကဲက ကြေညာခဲ့ပြီးနောက်တွင် နာဂျစ်က အရှုပ်တော်ပုံမှာ မလိုအပ်သည့် ဖျော်ဖြေမှုတစ်ခုသာဖြစ်ကြောင်း ပြောကြားခဲ့သည်။
မလေးရှားက တရုတ်ကမ္ဘာလှည့်များကို ၂၀၁၆ ခုနှစ်ကုန်အထိ ဗီဇာကင်းလွတ်ခွင့်ပြုမည်
By အေဂျင်စီ 
တရုတ်နိုင်ငံသား ကမ္ဘာလှည့်ခရီးသည်များအနေဖြင့် မတ်လမှ ယခုနှစ်ကုန်အထိ ပြည်ဝင်ခွင့်ဗီဇာ ကင်းလွတ်ခွင့်ရမည်ဖြစ်ကြောင်း မလေးရှားဝန်ကြီးချုပ်နာဂျစ်ရာဇက်က ဇန်နဝါရီ ၂၈ ရက်တွင် ပြောကြားလိုက်သည်။
မတ် ၁ ရက်မှ ဒီဇင်ဘာ ၃၁ ရက်အထိ အကျုံးဝင်မည့် ယင်းအစီအစဉ်အား နာဂျစ်၏ ပြောကြားချက်ကို ကိုးကား၍ ဘနားမားသတင်းဌာနက ဖော်ပြခဲ့သည်။
အဆိုပါကာလအတွင်း တရုတ်ကမ္ဘာလှည့်ခရီးသည်များအနေဖြင့် မလေးရှားတွင် အများဆုံး ၁၅ ရက်အထိ နေခွင့်ရမည်ဖြစ်သည်။
၂၀၁၅ ခုနှစ်အတွင်းက မလေးရှားသို့ လာရောက်ခဲ့သည့် တရုတ်ကမ္ဘာလှည့်ခရီးသည်အရေအတွက် ၁ဒသမ ၃ သန်းရှိခဲ့ကာ လာမည့်နှစ်အနည်းငယ်အတွင်း ၈ သန်းအထိရှိလာရန် မလေးရှားအစိုးရက ခန့်မှန်းထားသည်။
နိုင်ငံတကာ လူ့အခွင့်အရေးကော်မရှင်က ထိုင်းလူ့အခွင့်အရေးကော်မရှင်ကို အဆင့်လျှော့ချ
By ဘန်ကောက်ပို့စ် 
လူ့အခွင့်အရေးဆိုင်ရာ အဖွဲ့အစည်းများ၏ နိုင်ငံတကာပူးပေါင်းဆောင်ရွက်ရေး ကော်မတီ (ICC) က ထိုင်းနိုင်ငံ၏ လူ့အခွင့်အရေးကော်မရှင် (NHRC) အား အမြဲတမ်းအဖွဲ့ဝင်အဖြစ်မှ လေ့လာသူ အဆင့်သို့ လျှော့ချလိုက်သည်။
ကုလသမဂ္ဂဒုက္ခသည်များဆိုင်ရာ မဟာမင်းကြီးရုံး၏ ဇန်နဝါရီ ၂၈ ရက် ဖော်ပြချက်တွင် ထိုင်းလူ့အခွင့်အရေးကော်မရှင်အနေဖြင့် ၎င်းတို့ ကိုင်တွယ်ဆောင်ရွက်ရမည့် ပြဿနာများကို လုပ်ဆောင်ရန်  ထပ်ကာတလဲလဲ ပျက်ကွက်ခဲ့ကြောင်း ပါရှိသည်။
နိုင်ငံအသီးသီးမှ လူ့အခွင့်အရေးကော်မရှင်များအား အဆင့်အမျိုးမျိုး သတ်မှတ်ရာတွင် အဆင့်အေအုပ်စုတွင် ပါဝင်သည့် နိုင်ငံများအနေဖြင့် နိုင်ငံတကာနှင့် ဒေသတွင်းမှ လူ့အခွင့်အရေးဆိုင်ရာ တွေ့ဆုံဆွေးနွေးပွဲများတွင် အပြည့်အ၀ ပါဝင်ခွင့်ပေးထားပြီး မဲပေးဆုံးဖြတ်မှုများတွင် ပါဝင်ခွင့်ပြုထားသည်။
အဆင့်ဘီတွင် ပါဝင်သည့်နိုင်ငံများအနေဖြင့် ယင်းဆွေးနွေးပွဲများတွင် လေ့လာသည့်အဖွဲ့အနေဖြင့် ပါဝင်ခွင့်ရသော်လည်း မဲပေးခွင့်ရမည်မဟုတ်ပေ။ အဆင့်စီသတ်မှတ်ခံရသည့် နိုင်ငံများအနေဖြင့်မူ ICC သို့မဟုတ် ကုလသမဂ္ဂလူ့အခွင့်အရေး ဖိုရမ်များသို့ တက်ခွင့်ရမည်မဟုတ်သော်လည်း ICC ၏ အကြီးအကဲအနေဖြင့် ဖိတ်ကြားပါက တက်ရောက်နိုင်မည်ဖြစ်သည်။
များပြားလှသည့် ခြိမ်းခြောက်မှုများကြောင့် သြစတြေးလျတွင် ကျောင်းများစွာပိတ်
By စီအင်အေ 
ဆစ်ဒနီ၊ ဇန်နဝါရီ ၂၉ ။              ။ သြစတြေးလျနိုင်ငံ ဆစ်ဒနီမြို့ရှိ ကျောင်းများစွာမှာ ၎င်းတို့အားများပြားလှသည့် ခြိမ်းခြောက်မှုများကြောင့် ပိတ်ထားလိုက်ပြီဖြစ်ကြောင်း နယူးဆောက်ဝေးရဲတပ်ဖွဲ့က ဇန်နဝါရီ ၂၉တွင်ပြောသည်။
အနည်းဆုံးကျောင်းလေးကျောင်းသို့ ဖုန်းဆက်ခြိမ်းခြောက်မှုများ ဖြစ်ပေါ်ပြီးနောက် ဗစ်တိုးရီးယားတွင် ရဲတပ်ဖွဲ့က စစ်ဆင်ရေးများဆောင်ရွက်လျက်ရှိသည်။
မြို့တော်နှင့် တောင်ပိုင်းဒေသများရှိ ကျောင်းများ ခြိမ်းခြောက်ခံရကြောင်း ရဲတပ်ဖွဲ့က သိရှိထားပြီး စုံစမ်းစစ်ဆေးမှုများပြုလုပ်လျက်ရှိသည်။ ရဲတပ်ဖွဲ့က ပညာရေးဋ္ဌာနနှင့် ညိနှိုင်းဆောင်ရွက်လျက် ရှိသည်ဟု ရဲတပ်ဖွဲ့၏ ကြေညာချက်တွင် ဖော်ပြသည်။
ဆစ်ဒနီကျောင်း ငါးကျောင်းလည်း ထိခိုက်မှုရှိသည်။ ရဲတပ်ဖွဲ့စစ်ဆင်ရေးများကို ဆူသာလဲန်ရှိုင်းယားရှိ ဝူးလူးဝဲအထက်တန်းကျောင်း၊ ပဲန်ရစ်အထက်တန်းကျောင်းနှင့် မိုနာဗေးအစိုးရကျောင်း တို့တွင် ပြုလုပ်လျက်ရှိသည်။ ရစ်ချ်မွန့်တွင်လည်း ခြိမ်းခြောက်မှုများပြုလုပ်ခံရသည်ဟု ဒေသခံရေဒီယိုအသံလွှင့်ဋ္ဌာန 2GB ကပြောသည်။
ယင်းသို့ခြိမ်းခြောက်မှုများမှာ ကြီးမားသည့်ပြစ်မှုဖြစ်ပြီး ကျူးလွန်သူများကို ဖော်ထုတ်မည်ဟု ရဲတပ်ဖွဲ့က ပြောသည်။ နံနက် ၁၀နာရီ ၅၀မိနစ်နှင့် ၁၁နာရီ၁၀မိနစ်ကြား ဗုံးခွဲမှုပြုလုပ်မည်ဆိုသည့် ခြိမ်းခြောက်မှုများကို ကျောင်းအချို့ကလက်ခံရရှိခဲ့သည်ဟု ပညာရေးဋ္ဌာနပြောခွင့်ရအမျိုးသားတစ်ဦးက ပြောသည်။
ကျောင်းသားများ အန္တရာယ်ကင်းရေး ကျောင်းတိုင်း ကြိုတင်သတိရှိသောလုပ်ဆောင်ချက်များ ဆောင်ရွက်လျက်ရှိသည်ဟု ၎င်းကပြောသည်။ ဆေးဝန်ထမ်း များလည်း ကျောင်းအချို့တွင် စောင့်ရှောက်နေသည်။ သို့သော်လည်း ဒဏ်ရာရသည့်ဆိုသည့် သတင်းများ မထွက်ပေါ်ခဲ့ပေ။ သို့သော်လည်း ဘေးကင်းရာသို့ ရွှေ့ပြောင်းမှုအတွက် ထိတ်လန့်ကြောင်း ကျောင်းသားများက ဖေ့စ်ဘွတ်တွင် ဖော်ပြကြသည်။
ဖုန်းဖြင့် ခြိမ်းခြောက်မှုများ လက်ခံရရှိပြီးနောက် ဗစ်တိုရီးယားအရှေ့ပိုင်းရှိ ကျောင်းများစွာမှ ကျောင်းသားများကို ဘေးကင်းရာသို့ ရွှေ့ပြောင်းခဲ့သည်ဟု အေဘီစီသတင်းဋ္ဌာနက ဖော်ပြသည်။
ထိုစဉ် ရဲတပ်ဖွဲ့က အကြမ်းဖက်နှိမ်နင်းမှုစစ်ဆင်ရေးအဖြစ် မဲလ်ဘုန်းရှိ အိမ်နှစ်လုံးကို စီးနင်းခဲ့ပြီး ယင်းအိမ်များက လွန်ခဲ့သည့်နှစ်က အိုင်အက်စ်ဝါဒဖြန့်ချိရေးဗီဒီယိုတွင် ပေါ်လာခဲ့သော သြစတြေးလျအမျိုးသားတစ်ဦးနှင့် ဆက်စပ်မှုရှိနေသည်ဆိုသည့် သတင်းများ ဇန်နဝါရီ ၂၉က ထွက်ပေါ်ခဲ့သည်။
မဲလ်ဘုန်းရှိ ဆင်ခြေဖုန်းရပ်ကွက်နှစ်ခုရှိအိမ်များသို့ ဇန်နဝါရီ ၂၈က ရဲတပ်ဖွဲ့က စီးနင်းခဲ့သည်ဟု သြစတြေးလျပြည်ထောင်စုရဲတပ်ဖွဲ့က အတည်ပြုသည်။
အရပ်သားအခွင့်အရေး တက်ကြွလှုပ်ရှားသူသုံးဦးကို တရုတ် ထောင်ဒဏ်ချမှတ်
By အေအက်ဖ်ပီ 
ပေကျင်း၊ ဇန်နဝါရီ - ၂၉ ။            ။ ကွန်မြူနစ်ပါတီက ကွဲလွဲဆန့်ကျင်သူများကို ပြင်းပြင်းထန်ထန် ဖြိုခွင်းလာသည့် သာဓကတစ်ရပ်အဖြစ် အကြမ်းမဖက် အရပ်သားအခွင့်အရေး လှုပ်ရှားမှုကို စတင်ရန် ကြိုးစားနေသည်ဟူသော စွဲချက်ဖြင့် တက်ကြွလှုပ်ရှားသူ သုံးဦးကို သောကြာနေ့က တရုတ်ရုံးတော်တစ်ခုက ထောင်ဒဏ်ချမှတ်ခဲ့သည်ဟု မိသားစုဝင်များနှင့် တက်ကြွလှုပ်ရှားသည့် အုပ်စုများက ပြောကြားခဲ့သည်။
တန်းကျင်လင်းမှာ ထောင်ဒဏ် ၅နှစ်၊ ယွန်ရှင်တင်းနှင့် ဝမ် ကျင်ရင်းတို့နှစ်ဦးမှာ သုံးနှစ်ခွဲနှင့် နှစ်နှစ်ခွဲစီ အသီးသီး ထောင်ဒဏ် ချမှတ်ခံခဲ့ရသည်ဟု နိုင်ငံတကာ လွတ်ငြိမ်းချမ်းသာခွင့်အဖွဲ့ကြီးက သတင်းထုတ်ပြန်ချက်တစ်ခုတွင် ပြောကြားခဲ့သည်။
ကွမ်ကျိုးပြည်သူ့တရားရုံးက နိုင်ငံတော်အာဏာကို တွန်းလှန်ဖြိုဖျက်ရန် လှုံ့ဆော်မှုဖြင့် ပြစ်ဒဏ်များ ချမှတ်ခဲ့ခြင်းဖြစ်သည်ဟု လန်ဒန်အခြေစိုက် လွတ်ငြိမ်းချမ်းသာခွင့်အဖွဲ့ကြီးက ပြောကြားခဲ့သည်။
ထောင်ဒဏ်များ ချမှတ်လိုက်ကြောင်း အတည်ပြုပေးခဲ့သည့် တန်း၏ ဇနီး ဝမ်ယန်ဖန်းကမူ ‘ဒါဟာ ရူးကြောင်ကြောင်နိုင်တဲ့ စီရင်ချက်ပဲ။ သူတို့ ဘယ်လိုပြစ်မှုမျိုးမှ မကျူးလွန်ခဲ့ဘူး။ တရားမျှတမှုရဲ့ တန်ဖိုးတွေကို ထောက်ခံရုံပဲ’ဟု အေအက်ဖ်ပီသို့ ပြောကြားခဲ့သည်။
တရုတ်ကွန်မြူနစ်ပါတီက ၎င်း၏ အာဏာကို ထိပါးသည်ဟု ယူဆလျှင် သည်းခံလေ့မရှိရာ ရှီကျင့်ဖျင် သမ္မတ တာဝန်ယူပြီး နှစ်နှစ်တာကာလတွင် တက်ကြွလှုပ်ရှားသူ ဒါဇင်ပေါင်းများစွာကို ထောင်သွင်းအကျဉ်းချခဲ့သည်။
အမှုကြားနာစစ်ဆေးစဉ်တွင် ရဲက ကွမ်ကျိုးတရားခံသုံးဦးကို အကြမ်းမဖက် တော်လှန်ရေးနှင့် ပတ်သက်သည့် စာအုပ်များကို ဖြန့်ဝေပြီး၊ နိုင်ငံတော်အာဏာနှင့် ဆိုရှယ်လစ်စနစ်ကို တွန်းလှန်ဖြိုဖျက်ရန် ရည်ရွယ်ချက်ရှိရှိ လှုံ့ဆော်ခဲ့သည်ဟု စွပ်စွဲခဲ့သည်။
ရဲတပ်ဖွဲ့က အစိုးရရှေ့နေ (ဆွဲချ)ထံသို့ အစီရင်ခံချက်ထဲတွင် တရားခံသုံးဦးက ရုံးခန်းတစ်ခန်း ငှားရမ်းကာ ‘မဟာဗျူဟာမြောက် အကြမ်းမဖက်စစ်ပွဲ၊ အခြေခံများအကြောင်း စဉ်းစားခြင်း’’ဟူသည့် ခေါင်းစဉ်အပါအဝင် စာအုပ်များကို လေ့လာ၊ ပုံနှိပ်၊ ဖြန့်ဝေနေခဲ့သည်ဟု စွပ်စွဲထားသည်။
ထို့အပြင် တရားခံသုံးဦးမှာ အကြမ်းမဖက် လူမှုရေးလှုပ်ရှားမှုဆိုင်ရာ ကျွမ်းကျင်သူ ဂျင်းရှပ်၏ ‘အာဏာရှင်စနစ်မှ ဒီမိုကရေစီသို့’ဟူသည့် စာအုပ်ကိုလည်း ဖြန့်ဝေခဲ့သည်ဟုလည်း စွပ်စွဲခံရသည်။ ဤစာအုပ်များမှာ နိုင်ငံရေးလှုပ်ရှားမှုတစ်ခု၏ သက်သေပင်ဖြစ်ကြောင်း ရဲက ထပ်လောင်း ပြောကြားခဲ့သည်။
တရားခံများကို ကွန်မြူနစ်ပါတီနှင့် အစိုးရကို ဆန့်ကျင်မှုများဖြင့် တရားစွဲထားသော်လည်း သက်သေအထောက်အထားမှာ စာအုပ်များသာလျှင်ဖြစ်နေကြောင်း တန်း၏ ဇနီးက ပြောကြားခဲ့သည်။
ဒုံးကျည်စမ်းသပ်ရန် မြောက်ကိုရီးယား စိုင်းပြင်းနေဖွယ်ရှိဟု အမေရိကန်ပြော
By အေဘီစီ 
ဝါရှင်တန်၊ ဇန်နဝါရီ-၂၉ ။            ။ မြောက်ကိုရီးယား၏ ဒုံးကျည်စမ်းသပ်ရာ နေရာရှိ လှုပ်ရှားမှုများက မကြာမီတွင် တာဝေးပစ်ဒုံးကျည်ကို စမ်းသပ်ရန် စိုင်းပြင်းနေကြောင်းကို ညွှန်ပြနေသည်ဟု အမေရိကန်အာဏာပိုင်များက ပြောကြားခဲ့သည်။
ဤသံသယများမှာ မြောက်ကိုရီးယား၏ အနောက်ဘက်ကမ်းရိုးတန်းပေါ်ရှိ ဆိုဟဲ ဂြိုဟ်တု လွှတ်တင်ဌာနကို ဂြိုဟ်တုမှ ရိုက်ယူထားသည့် ဓာတ်ပုံများအပေါ် အခြေခံ ၍ထွက်ပေါ်လာခဲ့ခြင်းပင် ဖြစ်သည်။
မြောက်ကိုရီးယားက ထိုဂြိုဟ်တု လွှတ်တင်ရုံကို ၂၀၁၂ခုနှစ်တွင် စတင်အသုံးပြုလာခဲ့ပြီး ကမ္ဘာပတ်လမ်းထဲသို့ ဂြိုဟ်တုတစ်လုံးလွှတ်တင်ရန် ဒုံးပျံကို စမ်းသပ်ရန်ဟု ပြောနေသော်လည်း အမေရိကန်အာဏာပိုင်များကမူ ယင်းမှာ တိုက်ချင်းပစ် ပဲ့ထိန်းဒုံးကျည်နည်းပညာကို စမ်းသပ်ရန် လှည့်ကွက်မျှသာဖြစ်သည်ဟု ပြောကြားခဲ့ကြသည်။ အမေရိကန်ဝေဖန်သုံးသပ်သူများကမူ   မြောက်ကိုရီးယားမှာ ပတ်လမ်းထဲသို့ လွှတ်တင်သည့် တတိယအဆင့်တွင် အရေးနိမ့်သွားခဲ့သည်ဟု ဆုံးဖြတ်ခဲ့ကြသည်။
မကြာသေးမီက ထောက်လှမ်းသိရှိရသည့် ဆိုဟဲ ဂြိုဟ်တုလွှတ်တင်ရုံမှ လှုပ်ရှားမှုများအရ ဒုံးပျံလောင်စာများနှင့် ဒုံးကျည်အစိတ်အပိုင်းများ ရောက်ရှိနေဖွယ် ရှိသည်ဟု အမေရိကန် အရာရှိတစ်ယောက်က ပြောကြားခဲ့သည်။
အကယ်၍ မြောက်ကိုရီးယားအနေဖြင့် ဂြိုဟ်တုစမ်းသပ်နေကြောင်း လူသိရှင်ကြား ကြေညာလာခဲ့ပါက မစမ်းသပ်မီတွင် လေကြောင်းနှင့်ရေကြောင်းကို သတိပေးချက်များ ထုတ်ပြန်လာနိုင်ဖွယ်ရှိရာ ယင်းနှင့်တပါတည်း လွှတ်တင်မည့် ရက်ကိုပါ ခန့်မှန်း၍ ရနိုင်မည်ဟု အမေရိကန်အရာရှိတစ်ဦးက ပြောကြားခဲ့သည်။
ယူနိုက်တက်လေကြောင်းလိုင်းက ဆန်ဖရန်စစ္စကိုနှင့် စင်ကာပူကြား မရပ်မနားပျံသန်းတော့မည်
By စထရိတ်တိုင်းမ် 
စင်ကာပူ၊ ဇန်နဝါရီ ၂၉ ။              ။ အမေရိကန်၏ ယူနိုက်တက်လေကြောင်းလိုင်းက ဆန်ဖရန်စစ္စကိုနှင့် စင်ကာပူကြား နေ့စဉ်မရပ်မနားလေယာဉ်ခရီးစဉ်များကို ဇွန် ၁မှစ၍ ဝန်ဆောင်မှု   ပေးတော့မည်ဟု  ယင်းလေကြောင်းလိုင်းက ဇန်နဝါရီ ၂၉တွင် ကြေညာသည်။ ယင်းခရီးစဉ်လမ်းကြောင်းအတွက် Boeing 787-9 Dreamliner လေယာဉ်ကို အသုံးပြုမည်ဖြစ်ကြောင်း   လေကြောင်းလိုင်းက ပြောကြားခဲ့သည်။
"စင်ကာပူလေကြောင်းလိုင်းကလည်း လော့စ်အိန်ဂျလိစ်နှင့် နယူးယောက်မြို့များသို့ ၂၀၁၈မှစ၍ မရပ်မနားခရီးစဉ်များ စတင်မည်ဟု သိရသည်။ စင်ကာပူနှင့် ဆန်ဖရန်စစ္စကိုကြား လေယာဉ်ခရီးမိုင်မှာ ၈,၄၄၆မိုင်ရှိသည်။"
ယင်းခရီးစဉ်မှ ခရီးသည်များကို ထူးခြားသည့်အခွင့်အရေးများပေးမည်ဖြစ်ကြောင်းလည်း ယူနိုက်တက်၏ အတ္တလန္တိတ်နှင့် ပစိဖိတ်အရောင်းဋ္ဌာနမှ ဒုတိယဥက္ကဋ္ဌ မစ္စတာမာစယ်ဖတ်က ပြောသည်။
ဆန်ဖရန်စစ္စကို-စင်ကာပူဝန်ဆောင်မှုစတင်ခြင်းနှင့်အတူ ယူနိုက်တက်သည် စင်ကာပူနှင့် တိုကျိုကြား ၎င်း၏ဝန်ဆောင်မှုကို ဇွန် ၂မှ၍ အဆုံးသတ်မည်ဖြစ်သည်။ ဆန်ဖရန်စစ္စကို ခရီးစဉ်သစ်တွင် အထူးတန်းထိုင်ခုံ ၄၈ခုံ၊premium economy ထိုင်ခုံ ၈၈ခုံအပါအဝင် ရိုးရိုးထိုင်ခုံ ၂၀၄ခုံပါဝင်မည်ဖြစ်သည်။ မရပ်မနားပျံသန်းသည့် ခရီးစဉ်ကြောင့် ခရီးသွားချိန် လေးနာရီသက်သာမည်ဟု သိရသည်။
ဒုက္ခသည်ပေါ်လစီကြောင့် ဂျာမန် ၄၀ ရာခိုင်နှုန်းက မာကယ် ရာထူးမှ နုတ်ထွက်ပေးရန် လိုလား
By ရိုက်တာ 
ဘာလင်၊ ဇန်နဝါရီ ၂၉ ။          ။ လွန်ခဲ့သည့်နှစ်က ဒုက္ခသည် ၁ဒသမ၁သန်းကို နိုင်ငံတွင်းသို့ ဝင်ရောက်စေခဲ့သည့် ၎င်း၏ ဒုက္ခသည်ပေါ်လစီကြောင့် ဝန်ကြီးချုပ် အိန်ဂျလာမာကယ်အား ရာထူးမှနုတ်ထွက်ပေးရန် ဂျာမန် ၄၀ရာခိုင်နှုန်းက လိုလားနေသည်ဟု Focus မဂ္ဂဇင်းအတွက် ပြုလုပ်သော Insa စစ်တမ်းတစ်ခုတွင် ဇန်နဝါရီ ၂၉က ဖော်ပြထားသည်။
မြောက်ကိုရီးယားဒုံးကျည်ကို ဖျက်စီးပစ်ရန် ဂျပန်က စစ်တပ်ကို အမိန့်ထုတ်ထား
By ရိုက်တာ 
တိုကျို၊ ဇန်နဝါရီ-၂၉ ။             ။ ပြုံယမ်းက မကြာမီပစ်လွှတ်တော့မည်ဟု သတင်းများထွက်ပေါ်နေရာ နိုင်ငံကို ခြိမ်းခြောက်လာနိုင်သည့် မြောက်ကိုရီးယားမှ ပစ်လွှတ်သော မည်သည့် ဒုံးကျည်ကိုမဆို ဖျက်စီးပစ်ရမည်ဟု ဂျပန်က ၎င်း၏ စစ်တပ်ကို အမိန့်ပေးတပ်လှန့်ထားသည်။
ပြုံယမ်း၏ ပင်မဂြိုဟ်တုလွှတ်တင်ရုံမှ မသင်္ကာဖွယ်ရာ လှုပ်ရှားမှုများအကြောင်း သတင်းများ ထွက်ပေါ်လာအပြီးတွင် ကာကွယ်ရေးဝန်ကြီး ဗိုလ်ချုပ်ကြီး နာကာတာနီက ယခုကဲ့သို့ အမိန့်ထုတ်ပြန်လိုက်ခြင်းပင် ဖြစ်သည်။
‘မြောက်ကိုရီးယားရဲ့ ဒုံးကျည်ပစ်ကွင်းက တိုးတိုးလာနေတဲ့ လှုပ်ရှားမှုတွေကြောင့် လာမယ့် ရက်သတ္တ တစ်ပတ်နှစ်ပတ်အတွင်းမှာ ပစ်လွှတ်ဖွယ်ရာ ရှိတယ်’ဟု ရိုက်တာ သတင်းဌာနက ပြောကြားခဲ့သည်။
ဂျပန်ပင်လယ်အတွင်းမှ ဖျက်သင်္ဘောများကို ဂျပန်သို့ ဦးတည်လာသည့် မြောက်ကိုရီးယားမှ ပစ်လွှတ်သည့်အရာမှန်သမျှကို ပစ်မှတ်ထားရန် အသင့်ပြင်ထားဖို့ နာကာတာနီက အမိန့်ထုတ်ထားသည်ဟု ဆိုသည်။
ယခုလအစောပိုင်းက ဟိုက်ဒရိုဂျင်ဗုံးဟု ပြောသည့် မြောက်ကိုရီးယား၏ စတုတ္ထအကြိမ်မြောက် နျူကလီးယားစမ်းသပ်မှုကြောင့် တင်းမာမှုများ မြင့်တက်လာနေလျှက် ရှိသည်။
‘နျူကလီးယားစမ်းသပ်မှုအပြီး ကပ်ပါလာတဲ့ ဒုံးကျည်စမ်းသပ်မှုကြောင့် မြောက်ကိုရီးယားဟာ ဒုံးကျည်တွေမှာ နျူကလီးယားထိပ်ဖူးတွေ တပ်ဖို့ စီစဉ်နေသလားဆိုတဲ့ စိုးရိမ်မှုတွေ မြင့်တက်လာစေခဲ့ပါတယ်’ဟု ရိုက်တာက ပြောကြားခဲ့သည်။
‘မြောက်ကိုရီးယားက နောက်ထပ် ရစလာနိုင်တဲ့ဖြစ်နိုင်ခြေကို ကျနော်တို့ မငြင်းနိုင်ပါဘူး’ဟု ဂျပန်နိုင်ငံခြားရေးဝန်ကြီး ကီရှီဒါက သတင်းထောက်များကို ပြောကြားခဲ့သည်။
ဂရိတွင် ပင်စင်ပြုပြင်ပြောင်းလဲမည့်အစီအစဉ်ကို လယ်သမားများ ဆန္ဒပြ ရဲနှင့် ရုန်းရင်းဆန်ခတ်မှုဖြစ်ပွား
By ပရပ်စ်တီဗီ 
သက်ဆာလိုနီကီး၊ ဇန်နဝါရီ-၂၉ ။             ။ အစိုးရ၏ ပင်စင် ပြုပြင်ပြောင်းလဲရေးအစီအစဉ်ကို ထုနှင့်ထည်နှင့် ဆန့်ကျင်ဆန္ဒပြမှုအတွင်း ဂရိနိုင်ငံမြောက်ပိုင်းတွင် လယ်သမားများနှင့် အဓိကရုဏ်းနှိမ်နင်းရေး ရဲများကြား ရုန်းရင်းဆန်ခတ်မှုများ ဖြစ်ပွားခဲ့သည်။
အငြင်းပွားဖွယ် ပင်စင်ပြုပြင်ပြောင်းလဲမှု အစီအစဉ်ကို ဆန့်ကျင်ရန်အတွက် ဂရိနိုင်ငံတစ်ဝန်းမှ ဒေါသထွက်နေသည့် လယ်သမား ၅၀၀၀ခန့်မှာ ကြာသပတေးနေ့က မြောက်ပိုင်း သက်ဆာလိုနီကီးမြို့တော်ရှိ လယ်ယာသုံးပစ္စည်းပြပွဲကျင်းပရာ အဆောက်အအုံအပြင်ဘက်တွင် စုရုံးခဲ့ကြသည်။
စိုက်ပျိုးရေးဝန်ကြီး ဘန်ဂျလစ် အပိုစတိုလူးက ပြပွဲကို ဖွင့်လှစ်ပေးရန် ပြင်ဆင်နေရာ ညီလာခံခန်းမအတွင်းသို့ ဆန့်ကျင်သူများက ဝင်ရောက်ရန် ကြိုးစားရာမှ အကြမ်းဖက်ပဋိပက္ခများ ဖြစ်ပွားလာခဲ့ခြင်းပင် ဖြစ်သည်။
ဆန့်ကျင်သူများက အဓိကကျသော လမ်းမများကို ၎င်းတို့၏ ထွန်စက်များဖြင့် ပိတ်ဆို့ခဲ့ကြသောကြောင့် လုံခြုံရေးတပ်ဖွဲ့များက မျက်ရည်ယိုဗုံးများ ပစ်ခွဲပြီး လူစုခွဲခဲ့ရသည်ဟု ဆိုသည်။
ရုန်းရင်းဆန်ခတ်မှုများကြောင့် စိုက်ပျိုးရေးဝန်ကြီး အပိုစတိုလူးမှာ ခရီးစဉ်ကို ဖျက်သိမ်းခဲ့ရသည်ဟု ဆိုသည်။
ဝန်ကြီးချုပ် အလက်ဇစ် ဇီပရပ်၏ အစိုးရက အဆိုပြုခဲ့သည့် ပင်စင်ဖြတ်တောက်မှုက လယ်သမားများအပါအဝင် ကဏ္ဍစုံမှ လူများကို ဒေါသထွက်စေခဲ့သည်။ စီစဉ်ထားသည့် ပြုပြင်ပြောင်းလဲမှုများထဲတွင် အငြိမ်းစားခံစားခွင့်များ ဖြတ်တောက်ခြင်း၊ ပင်စင်ထည့်ဝင်မှု တိုးမြှင့်ခြင်းနှင့် အထူးသဖြင့် လယ်သမားများအတွက် ဝင်ငွေခွန် တိုးမြှင့်ခြင်းများ ပါဝင်နေသည်။
တစ်ချိန်တည်းမှာပင် အဆိုပြုထားသည့် ဖြတ်တောက်မှုများအပေါ် ဒေါသထွက်နေကြသည့် ဂျာနယ်လစ်များက ၂၄နာရီ သပိတ်မှောက်လိုက်ကြသောကြောင့်လည်း နိုင်ငံအတွင်းရှိ သတင်းအစီအစဉ်များ၊ ဝဘ်ဆိုက်များနှင့် နေ့စဉ်သတင်းစာများ ရပ်ဆိုင်းသွားခဲ့ရသည်။ ဆန့်ကျင်ရေးလှုပ်ရှားမှုကို သောကြာနေ့တွင် စတင်ခဲ့ရာ အကျိုးဆက်အနေဖြင့် ဂရိတွင် မည်သည့်သတင်းစာမျှ ပုံနှိပ်မည်မဟုတ်ပေ။
ထိုင်းတွင် ဖေ့စ်ဘွတ်အသုံးပြုသူ ၉၁ ရာခိုင်နှုန်းက စစ်အစိုးရ အုပ်ချုပ်နေမှုအပေါ် မနှစ်သက်
By ဘန်ကောက်ပို့စ် 
အွန်လိုင်းစစ်တမ်းကောက်ယူမှုတစ်ခုအရ ထိုင်းနိုင်ငံတွင် ဖေ့စ်ဘွတ်အသုံးပြုသူ ၉၁ ရာခိုင်နှုန်းက လက်ရှိအာဏာသိမ်းစစ်အစိုးရ အုပ်ချုပ်နေမှုအပေါ် မနှစ်သက်ကြောင်း ဖြေကြားထားသည်။
"""အမျိုးသားငြိမ်းချမ်းရေးနှင့်တည်ငြိမ်ရေးကောင်စီ၏ အုပ်ချုပ်မှုအောက်တွင် ပျော်မွေ့သလား"" ဆိုသည့် မေးခွန်းအား ဖေ့ဘွတ်အသုံးပြုသူ ၅၇၈၇အား ဇန်နဝါရီ ၂၁ ရက်မှ ၂၇ ရက်အထိ   ဖေ့ဘွတ်စာမျက်နှာမှပေါ်မှ မေးမြန်းခဲ့ရာတွင် ၉၁ ရာခိုင်နှုန်းက မပျော်ရွှင်သော မျက်နှာသင်္ကေတဖြင့် ပြန်လည်ဖြေကြားခဲ့ပြီး ၉ ရာခိုင်နှုန်းက ပြုံးနေသည့်မျက်နှာသင်္ကေတဖြင့်   ဖြေကြားခဲ့ကြသည်။"
မပျော်ရွှင်ဖြစ်ရသည့်အကြောင်းများတွင် စီးပွားရေးကျဆင်းမှု၊ နေထိုင်စားသောက်စရိတ် မြင့်တက်လာမှု၊ လွတ်လပ်စွာ ပြောဆိုခွင့်ကို ထိန်းချုပ်လာမှု၊ ပွင့်လင်းမြင်သာမှုနှင့် အစိုးရတာဝန်ယူမှု မရှိခြင်းတို့ကြောင့် ဖြစ်ကြောင်း ဖော်ပြထားသည်။
"""အစိုးရမှာ ကောင်းတာရော၊ ဆိုးတာရော ရှိပါတယ်။ အားလုံးက ဝန်ကြီးချုပ်ရဲ့ အမှားတွေချည်းပဲ မဟုနိုင်ဘူးတ်ပါဘူး။ စစ်သားတွေနဲ့ ရဲတွေက ပုဒ်မ ၄၄ ကို အကာအကွယ်ယူပြီး အာဏာကို အလွဲသုံးစား လုပ်လာတယ်။ ဌာနဆိုင်ရာ အဖွဲ့အစည်းတွေက သူတို့ကိုယ်တိုင်တော့ ဘာမှ ထိထိရောက်ရောက် မလုပ်နိုင်ဘူး။ မီဒီယာအပေါ် ထိန်းချုပ်မှုက ပြည်သူတွေကို ခိုင်လုံမှုမရှိတဲ့ သတင်းတွေရဖို့ တွန်းပို့သလို ဖြစ်ပြီး မမှန်သတင်းတွေ ပျံ့နှံ့မှုကို ဖြစ်စေတော့တာပါပဲ""ဟု ဖေ့စ်ဘွတ်အသုံးပြုသူတစ်ဦးက ရေးသားထားသည်။"
တောင်ကိုရီးယားတွင် မားစ်ကြောင့်နှစ်ဦးထပ်မံ သေဆုံး
အေအက်ဖ်ပီ (ဆိုးလ်)။ ။ တောင်ကိုရီးယားတွင် မားစ် ကူးစက်ရောဂါကြောင့် နှစ်ဦးထပ်သေခဲ့ပြီး နောက်ထပ် တစ်ဦး ကူးစက်ခံထားရကြောင်း တောင်ကိုရီးယားက ဇွန် ၂၆ တွင် ထုတ်ပြန်ခဲ့သည်။
တောင်ကိုရီးယားတွင် ယခုအခါ မားစ်ကြောင့် သေဆုံးသူဦးရေမှာ ၃၁ ဦးအထိရှိသွားပြီ ဖြစ်သည်။
တောင်ကိုရီးယားသည် ဆော်ဒီအာရေဘီးယား ပြင်ပတွင် မားစ်ရောဂါဖြစ်ပွားမှု အကြီးမားဆုံးဖြစ်နေသော
နိုင်ငံဖြစ်သည်။ ကူးစက်ခံရသူစုစုပေါင်း ၁၈၁ ဦးအနက် ၈၁ဦးမှာ ပြန်လည်ကျန်းမာလာပြီဖြစ်ပြီး ၆၉ ဦးမှာမူ ကုသမှု ခံယူနေရဆဲ ဖြစ်သည်။ ကုသမှုခံယူနေရသူများအနက် ၁၃ ဦးမှာ စိုးရိမ်နေရသည်ဟု သိရသည်။
ဇွန် ၂၆ က သေဆုံးခဲ့သူ နှစ်ဦးစလုံးမှာ အသက် ၇၉ နှစ်နှင့် ၈၀ နှစ်အရွယ် အမျိုးသမီးကြီး နှစ်ဦးဖြစ်ပြီး ရောဂါအခံရှိနေသူများလည်း ဖြစ်သည်။ အသစ်ကူးစက်ခံရသူမှာ ကူးစက်မှုအားလုံး ထက်ဝက်နီးပါးရှိသည့် ဆိုးလ်မြို့ရှိ ဆမ်ဆောင်ဆေးရုံမှဖြစ်ကြောင်း သိရသည်။
ဆီးရီးယားအရေး ဆွေးနွေးမည့် ဂျီနီဗာ ငြိမ်းချမ်းရေး ဆွေးနွေးပွဲများသို့ အတိုက်အခံ အုပ်စု တက်ရောက်မည်
By စီအင်န်အေ 
ဂျီနီဗာ၊ ဇန်နဝါရီ ၃၀။            ။ ဆွစ်ဇာလန်တွင် ကျင်းပမည့် ကုလသမဂ္ဂဦးဆောင်သည့် ငြိမ်းချမ်းရေး ဆွေးနွေးပွဲများသို့ တက်ရောက်သွားမည်ဖြစ်ကြောင်း  ဆီးရီးယား၏ အကြီးဆုံး အတိုက်အခံ အုပ်စုက ဇန်နဝါရီ ၂၉ ရက်တွင် ပြောဆိုလိုက်သည်။ ယင်းအတွက်ကြောင့် ကာလကြာမြင့်နေပြီဖြစ်သော ပြည်တွင်းစစ်မီး ငြိမ်းသတ်နိုင်ရေးအတွက် ရည်ရွယ်သည့် ဆွေးနွေးပွဲများကို သပိတ်ပေါက်မည်ဟု အစောပိုင်းက သတင်းထွက်ပေါ်နေမှုများကို အဆုံးသတ်သွားစေခဲ့သည်။
ငြိမ်းချမ်းရေး ဆွေးနွေးပွဲများသို့ တက်ရောက်ရေးနှင့် ပတ်သက်၍ လေးရက်ကြာ တုန့်ဆိုင်း နေခဲ့ပြီး နောက်ပိုင်း ကုလအဖွဲ့နှင့်အတူ ဆွေးနွေးညှိနှိုင်းမှုများမှတဆင့် နိုင်ငံရေးလုပ်ငန်းစဉ်တွင် ပါဝင်မည်ဖြစ်ကြောင်း ဆီးရီးယား အတိုက်အခံဖြစ်သည့် ဆော်ဒီအာရေဗျ ကျောထောက်နောက်ခံ အဆင့်မြင့် ဆွေးနွေးညှိနှိုင်းရေး ကော်မရှင် (HNC) က ပြောကြားသည်။
အနောက်နိုင်ငံများက ဆွေးနွေးပွဲတက်ရောက်ရန် တွန်းအားပေးမှုများ ရှိနေလင့်ကစား ဆီးရီး ယားမြို့များတွင် ပိတ်မိနေသည့် ထောင်ပေါင်းများစွာသော ပြည်သူများကို ဘေးကင်းလုံခြုံစေမည့် သဘောတူညီမှု တစ်စုံတစ်ရာ မရရှိနိုင်ပါ ဂျီနီဗာဆွေးနွေးပွဲသို့ တက်ရောက်မည်မဟုတ်ဟု HNC အဖွဲ့က ကနဦးပိုင်းက ပြောကြားထားသည်။
ကော်မတီအနေဖြင့် ဆွေးနွေးပွဲများသို့ အဖွဲ့ဝင် ၃၀ မှ ၃၅ အထိ စေလွှတ်တက်ရောက်စေမည် ဖြစ်သည်ဟု HNC မှ အဆင့်မြင့် ကိုယ်စားလှယ်တစ်ဦးက အေအက်ဖ်ပီသို့ ပြောကြားသည်။ အဆိုပါ ဂျီနီဗာဆွေးနွေးပွဲသည် ဆီးရီးယား၏ ငါးနှစ်တာ ပြည်တွင်းစစ်ကို အဆုံးသတ်နိုင်စေမည့် အကြီးဆုံး နိုင်ငံရေး ဆွေးနွေးပွဲတစ်ရပ် ဖြစ်သည်။
"ယခု ဆွေးနွေးမှုများဖြင့် အပြစ်မဲ့ ပြည်သူပေါင်း ၂၆၀,၀၀၀ ကို သေဆုံးစေခဲ့ပြီး အစ္စလမ္မစ် နိုင်ငံတော် အစွန်းရောက်အဖွဲ့ကို ပေါ်ပေါက်စေခဲ့သည့် ပဋိပက္ခ စစ်ပွဲတစ်ရပ်ကို ရပ်တန့်နိုင်ဖွယ် ရှိနေသည်။"
ယခုကဲ့သို့ အတိုက်အခံဘက်မှ ကိုယ်စားလှယ်အဖွဲ့ စေလွှတ်မှုအပေါ် ကြိုဆိုကြောင်း အမေရိ ကန် နိုင်ငံခြားရေး ဝန်ကြီး ဂျွန်ကယ်ရီအပါအဝင် ပြင်သစ် နှင့် ဆော်ဒီအာရေဗျ တာဝန်ရှိသူများက   ပြောကြားခဲ့ကြသည်။
ပါကစ္စတန် နိုင်ငံရေးပါတီ တစ်ခုအား အိန္ဒိယအစိုးရက ငွေကြေးထောက်ပံ့နေသည့် သတင်းထွက်ပေါ်
(အစ္စလာမ်မာဘတ်)။ ။ ပါကစ္စတန်နိုင်ငံက နိုင်ငံရေးပါတီ MQM ပါတီအား အိန္ဒိယအစိုးရက ငွေကြေး
ထောက်ပံ့ထားသည်ဆိုသည့် သတင်းနှင့်ပတ်သက်ပြီး အချက်အလက်ခိုင်လုံမှု ရရှိရန် ဗြိတိန်အစိုးရထံမှ သတင်းအချက်အလက်များ တောင်းယူရမည်ဖြစ်ကြောင်း ပါကစ္စတန် အစိုးရက ပြောသည်။
MQM ပါတီ တာဝန်ရှိသူများက ၎င်းတို့က အိန္ဒိယအစိုးရထံမှ ငွေကြေးထောက်ပံ့မှုများ ရရှိကြောင်း ဗြိတိန်
ထောက်လှမ်းရေးများကို ပြောခဲ့သည်ဟု ဘီဘီစီသတင်းတွင်ဖော်ပြခဲ့သည်။
MQM ပါတီမှ စစ်သွေးကြွ ရာကျော်ကို အိန္ဒိယနိုင်ငံက ပြီးခဲ့သည့် ဆယ်နှစ်ကျော်အတွင်း လေ့ကျင့်သင်တန်းများ
ပေးခဲ့ကြောင်း ပါကစ္စတန်တာဝန်ရှိသူများကလည်း ဘီဘီစီသို့ ပြောခဲ့သည်။
ယခုကဲ့သို့ အတိအလင်းပြောဆိုနေမှုများသည် အခြေအမြစ်လုံးလုံးမရှိကြောင်း အိန္ဒိယအာဏာပိုင်များဖက်က ဘီဘီစီသို့
ပြန်လည်ငြင်းဆိုပြောသည်။ MQM ပါတီမှလည်း ယင်းပြောဆိုမှုများနှင့် ပတ်သက်ပြီး မမှန်ကန်ကြောင်း
ငြင်းဆိုထားသည်။
MQM ပါတီအနေဖြင့် အိန္ဒိယနိုင်ငံမှ မည်သည့်ငွေကြေးထောက်ပံ့မှုမျိုးကိုမှ လက်ခံရယူခြင်းမရှိကြောင်း ပါတီပြောရေးဆိုခွင့်ရှိသူ ဆာအစ်ဖ်မိုဟာမတ်က ဘီဘီစီသို့ ရှင်းလင်းပြောဆိုသည်။ ပါကစ္စတန်အစိုးရအဖွဲ့အာဏာပိုင်များက ပါတီအပေါ်ထိုးနှက်မှုများ ပြုလုပ်နေခြင်းသာဖြစ်သည်ဟု ၎င်းကပြောခဲ့သည်။
သြစတြးလျ တောမီးကြောင့် ရှေးဟောင်း ကမ္ဘာ့အမွေအနှစ် စာရင်းဝင် သစ်တောများ ပျက်စီး
By အေအက်ဖ်ပီ 
ဆစ်ဒနီ၊ ဇန်နဝါရီ ၃၀။              ။ သြစတြေးလျနိုင်ငံတွင် လောင်ကျွမ်းနေသော တောမီးကြောင့် ဒိုင်နိုဆောခေတ်ကာလက တည်းက ရှိခဲ့သည်ဟု ယူဆထားသည့် ကမ္ဘာ့အမွေအနှစ် စာရင်းဝင် သစ်တောများ ပျက်စီးဆုံးရှုံးနေပြီ ဖြစ်ရာ သဘာဝပတ်ဝန်းကျင် ထိန်းသိမ်းစောင့်ရှောက်ရေးသမားများကလည်း ယင်းသစ်တော ဧရိယာ အားလုံးကို ထာဝရ ဆုံးရှုံးရတော့မည့် အရေးအပေါ် စိုးရိမ်ပူပန်မှုများ မြင့်တက်လာနေကြောင်း အေအက်ဖ်ပီ သတင်းတစ်ရပ်တွင် ဖော်ပြထားသည်။
"နိုင်ငံ၏ တောင်ပိုင်းပြည်နယ် တစ်ခုဖြစ်သော တက်စ်မန်နီယာ ဒေသရှိ မီးသတ်သမားများ သည် ရက်ပေါင်း ၁၈ ရက်ကြာ ယင်းတောမီးများကို ငြိမ်းသတ်နေရပြီး လက်ရှိအချိန်ထိ ဟက်တာ ပေါင်း ၉၅,၀၀၀ ( ၂၃၄,၇၅၀ ဧက) လောင်ကျွမ်းခဲ့ပြီး ဖြစ်သည်ဟု အာဏာပိုင်များက ဇန်နဝါရီ ၂၉ ရက်တွင် ပြောကြားသည်။"
အဆိုပါ တောမီးကြောင့် လက်ရှိအချိန်ထိ လူနှင့် အဆောက်အဦးများ တစ်စုံတစ်ရာ ထိခိုက် ပျက်စီးခြင်း မရှိသေးပဲ သြစတြေးလျနှင့် နယူးဇီလန် နိုင်ငံများမှ မီးသတ်သမားများက ဝိုင်းဝန်း ငြိမ်းသတ်နေကြရသည်။ လက်ရှိအချိန်ထိ တက်စ်မန်နီယာ ဒေသ၏ ထင်ပေါ်ကျော်ကြားသော အနောက်ဘက် သစ်တောနေရာများမှာ မီးလောင်ကျွမ်းသွားခဲ့ပြီ ဖြစ်သည်။
"""တက်စ်မန်နီယာ အနောက်ပိုင်းက တောမီးလောင်ကျွမ်းတဲ့နေရာက အခြေခံအားဖြင့်တော့ ရှေ့ခေတ်ကတည်းက ကြွင်းကျန်ရစ်ခဲ့တဲ့ သက်ရှိ ဖွဲ့စည်းတည်ဆောက်မှု စနစ်တွေ ရှိတဲ့နေရာမှာပါ၊ အဲဒီမှာ သိပ္မံနည်းကျ အရေးပါတဲ့အရာတွေ အများကြီးရှိနေပါတယ်၊ အရင် ဒိုင်နိုဆောတွေ ရှိစဉ်အချိန် ကတည်းက ဒီဖွဲ့စည်းတည်ဆောက်မှု စနစ်တွေက ကျယ်ကျယ်ပြန့်ပြန့်ရှိခဲ့ပါတယ်"" ဟု တက်စ်မန်နီ ယာ တက္ကသိုလ် သဘာဝပတ်ဝန်းကျင် ဌာနမှ ပါမောက္ခ ဒေးဗစ်ဘောင်မန်က ပြောသည်။"
စစ်ဘက် လေယာဉ်များအတွက် အမျိုးသမီး ပိုင်းလော့များကို ထိုင်း တော်ဝင်လေတပ် ခေါ်ယူ ခန့်အပ်သွားမည်
By ဘန်ကောက်ပို့စ် 
ဇန်နဝါရီ ၃၀။        ။  နိုင်ငံ၏ စစ်ဘက် သယ်ယူပို့ဆောင်ရေး လေယာဉ်များတွင် အမျိုးသား လေယာဉ်မှူးဦးရေ နည်းပါးလာမှုကို ဖြေရှင်းကိုင်တွယ်ရန် ပထမဆုံးအကြိမ်ဖြစ် အမျိုးသမီး လေယာဉ်မှူးများ   ခေါ်ယူ ခန့်အပ်သွားမည်ဖြစ်ကြောင်း ထိုင်း တော်ဝင်လေတပ် RTAF က ပြောကြားလိုက်သည်။
လက်ရှိတွင် တော်ဝင်လေတပ်မှ သယ်ယူပို့ဆောင်ရေးလေယာဉ်များကို ပျံသန်းစေရန် အမျိုးသမီး ပိုင်းလော့များကို ခေါ်ယူသွားမည်ဟု လေတပ် အကြီးအကဲ ထရီတို့စ် ဆုန်ချာအုန်က ဇန်နဝါရီ ၂၉ ရက်တွင် ပြောကြားသည်။
လျှောက်ထားလိုသူများသည် အနည်းဆုံး ဘွဲ့တစ်ဘွဲ့ ရရှိရမည်ဖြစ်ပြီး လေယာဉ်ပျံသန်းမှု အတွေ့အကြုံရှိရန် လိုအပ်ကြောင်း ၎င်းက ဆိုသည်။
လူတွေ့စစ်ဆေးမှုများ အောင်မြင်သူများကို စစ်ဘက် သယ်ယူပို့ဆောင်ရေး လေယာဉ်များနှင့် ဟယ်လီကော်ပတာများကို မောင်းနှင်ပျံသန်းရန် လေ့ကျင့်သင်ကြားပေးမည် ဖြစ်သည်။
"""အမျိုးသမီးတွေဟာလည်း အမျိုးသားတွေလိုပဲ တန်းတူလုပ်နိုင်ပြီး စွန့်စားလိုစိတ် ရှိကြမယ်လို့ ကျွန်တော်တို့ ယုံကြည်ပါတယ်၊ လေတပ်ရဲ့ တိုးတက်မှု တစ်စိတ်တစ်ပိုင်းအဖြစ် သူတို့ကိုလည်း အခွင့် အရေး ပေးချင်ပါတယ်"" ဟု ဆုန်ချာအုန်က ပြောကြားသည်။"
ဆီးရီးယားရှိ အမေရိကန်ဦးဆောင်သော လေကြောင်း ထိုးစစ်ဆင်မှုများတွင် နယ်သာလန် ပူးပေါင်း ပါဝင်မည်
By စီအင်န်အေ 
သည်ဟေ့ဂ်၊ ဇန်နဝါရီ ၂၉။            ။  အစ္စလမ္မစ် နိုင်ငံတော်အဖွဲ့ (အိုင်အက်စ်)တို့ကို ပစ်မှတ်ထားတိုက်ခိုက်နေသည့် ဆီးရီးယားရှိ အမေရိကန် ဦးဆောင်သော လေကြောင်းထိုးစစ်များတွင် ပါဝင်တိုက်ခိုက်သွားတော့မည်ဖြစ်ပြီး လက်ရှိ အီရတ်ရှိ ယင်း၏ လေကြောင်းစစ်ကူမှုများကို ချဲ့ထွင်သွားတော့မည်ဖြစ်ကြောင်း နယ်သာလန်အစိုး ရက ဇန်နဝါရီ ၂၉ ရက်တွင် ကြေညာလိုက်သည်။
""" အီရတ်မှာ အိုင်အက်စ်တွေကို တိုက်ခိုက်တဲ့နေရာမှာ ပိုပြီး ထိရောက်မှုရှိဖု့ိ လက်ရှိ ဆီးရီးယား အရှေ့ခြမ်းမှာ လုပ်နေတဲ့ လေကြောင်းထိုးစစ်တွေကိုလည်း ပါဝင်လုပ်ဆောင်ဖို့ ကျွန်တော်တို့ ဆုံးဖြတ် ခဲ့ပါတယ်"" ဟု နယ်သာလန် နိုင်ငံခြားရေးနှင့် ကာကွယ်ရေးဝန်ကြီးတို့က ပြောကြားသွားသည်။"
ယမန်နှစ် နှောင်းပိုင်းက ပါရီ အကြမ်းဖက်မှုများနောက်ပိုင်း အိုင်အက်စ် အစွန်းရောက်အဖွဲ့ကို တိုက်ခိုက်မှုများကို ပိုမိုတိုးမြင့်လုပ်ဆောင်ပေးရန် အမေရိကန်နှင့် ပြင်သစ် အစိုးရများက နယ်သာလန် အစိုးရထံသို့ တောင်းဆိုစာများ ပေးပို့ခဲ့ကြသည်။
"""ပြီးခဲ့တဲ့ကာလတွေက ပါရီ၊ အစ္စတန်ဘူလ်နဲ့ ဂျာကာတာတို့မှာ ဖြစ်ခဲ့တဲ့ အကြမ်းဖက်တိုက်ခိုက်  မှုတွေကို ကြည့်ရင် အိုင်အက်စ်တွေဟာ ကျွန်တော်တို့တွေရဲ့ လူမှုဘဝ လုံခြုံရေးအတွက် ခြိမ်းခြောက် မှုတစ်ခု ဖြစ်လာနေပါပြီ"" ဟု ဒက်ချ် ဝန်ကြီးချုပ် မာ့ခ် ရူတီက ဇန်နဝါရီ ၂၉ ရက်တွင် သတင်းသမား များကို ပြောကြားသည်။"
"""ဆီးရီးယား ကောင်းကင်မှာ ကျွန်တော်တို့ရဲ့ F-16 လေယာဉ်တွေကို စေလွှတ်သွားပါမယ်၊ ဆီးရီးယားကနေ အီရတ်ထဲကို အိုင်အက်စ်တွေ ကူးသန်းဝင်ရောက်နေတာတွေကို ရပ်တန့်ဖို့ပါ"" ဟု ၎င်းက ပြောသည်။"
ဂရိ ဝန်ကြီး၏ နေအိမ်အပြင်ဘက်တွင် ဓါတ်ဆီဗုံးဖြင့် ပစ်သွင်း တိုက်ခိုက်မှု ဖြစ်ပွား
By သည်စထရိတ်တိုင်းမ် 
ဂရိနိုင်ငံ အေသင်မြို့လယ်ရှိ အစိုးရ ဝန်ကြီးတစ်ဦး၏ နေအိမ် အပြင်ဘက်သို့ အမည်မသိ လူအုပ်စုတစ်စုက ဇန်နဝါရီ ၃၀ ရက် အစောပိုင်းက ဓါတ်ဆီဗုံးများကို ပစ်သွင်းတိုက်ခိုက်ခဲ့ရာ နေအိမ်ပြင်ပတွင် ထိခိုက်ပျက်စီးမှုများ ဖြစ်ပေးခဲ့သော်လည်း ထိခိုက်ဒဏ်ရာ ရရှိခဲ့ခြင်း မရှိကြောင်း ရဲများက ပြောကြားသည်။
အဆိုပါ တိုက်ခိုက်မှုသည် ဂရိ ဝန်ကြီးချုပ်၏ ထိပ်တန်း အကြံပေးဖြစ်သော ပြည်နယ်ဝန်ကြီး အလက်စ်ကို ဖလာဘာရာရစ်၏ နေအိမ်အပြင်ဘက်တွင် ဖြစ်ပွားခဲ့ခြင်း ဖြစ်သည်ဟု ရဲအရာရှိတစ်ဦးက   ပြောသည်။
အခင်းဖြစ်ပွားချိန်က နေအိမ်ပြင်ပတွင် ရပ်ထားသည့် ဝန်ကြီး၏ လုံခြုံရေးအဖွဲ့ပိုင် ကားတစ်စီး မီးလောင်သွားခဲ့ပြီး အခြားကားတစ်စီးလည်း အကြီးအကျယ် ပျက်စီးသွားသည်ဟု တာဝန်ရှိသူများက ပြောသည်။
ယခု တိုက်ခိုက်မှုကို အာဏာရ ဂရိလက်ဝဲပါတီက ပြစ်တင်ပြောကြားသွားပြီး ယင်းအဖြစ် အပျက်က နိုင်ငံ၏ ဒီမိုကရေစီကို ထိခိုက်စေမည်မဟုတ်ဟု ပြောဆိုသွားသည်။
နိုင်ငံရေး အကြမ်းဖက်မှု သမိုင်းကြောင်းရှည် ရှိထားသည့် ဂရိနိုင်ငံတွင်မူ ထိုကဲ့သို့ နိုင်ငံရေးသ မားများ၊ ဘဏ်များနှင့် စီးပွားရေး သမားများအပေါ် ပစ်မှတ်ထား တိုက်ခိုက်မှုများသည် ဖြစ်ရိုးဖြစ်စဉ်ကဲ့ သို့ ဖြစ်နေခဲ့သည်။
ဗဟိုအာဖရိကတွင် ဥရောပနှင့် ကုလ တပ်ဖွဲ့ဝင်များ လိင်ပိုင်းဆိုင်ရာ စော်ကားမှုများ ပြုလုပ်ခဲ့ဟု စွပ်စွဲခံရ
By စီအင်န်အေ 
ဗဟိုအာဖရိကနိုင်ငံတွင် ဥရောပ တပ်ဖွဲ့ဝင်များနှင့် ကုလသမဂ္ဂ ငြိမ်းချမ်းရေး စောင့်ကြည့် တပ်ဖွဲ့ဝင်များက လိင်ပိုင်ဆိုင်ရာ စော်ကားမှုများ ကျူးလွန်ခဲ့ကြောင်း ယင်းနိုင်ငံရှိ ကလေးငယ် ဆယ်နှစ်ဦးထက်မနည်းက တိုင်တန်းထားသည်ဟု ကုလသမဂ္ဂက ဇန်နဝါရီ ၂၉ ရက်တွင် ပြောကြား လိုက်သည်။ အလားတူ အဖြစ်မျိုးသည် ယင်းနိုင်ငံတွင် မကြာခဏ ဖြစ်ပေါ်နေသည်ဟုလည်း ကုလသမဂ္ဂက ပြောဆိုသွားသည်။
ခရစ်ယာန် အများစု နေထိုင်သည့် အဆိုပါ နိုင်ငံတွင် ပြီးခဲ့သည့် ၂၀၁၃ ခုနှစ်က မွတ်ဆလင်သူပုန် များက အာဏာရယူခဲ့ခြင်းကြောင့် ဘာသာရေးနှင့် လူမျိုးရေးအဓိကရုဏ်းများ ပေါ်ပေါက်ခဲ့ကာ လူပေါင်း ထောင်ပေါင်းများစွာ သေဆုံးခဲ့ပြီးနောက်ပိုင်း ယင်းနိုင်ငံတွင် နိုင်ငံခြား တပ်ဖွဲ့များကို တပ်ချထားခဲ့ရသည်။ ပြင်သစ်တပ်များသည် ယင်းနိုင်ငံတွင် ၂၀၁၃ ခုနှစ်ကတည်းက ရှိနေခဲ့သည်။ ဥရောပသမဂ္ဂ တပ်ဖွဲ့ဝင်များသည်လည်း ၂၀၁၄ ဧပြီလမှ ၂၀၁၅ မတ်လအထိ ယင်းနိုင်ငံတွင် ရှိနေခဲ့သည်။
"""ဒီလိုမျိုး လိင်ပိုင်းဆိုင်ရာ စော်ကားခံရတယ်ဆိုတဲ့ စွပ်စွဲချက်တွေရှိလာတဲ့အခါမှာ ငြိမ်းချမ်းရေး၊ လုံခြုံရေးနဲ့ ကုလသမဂ္ဂအတွက် အလုပ်လုပ်နေကြတဲ့သူတွေအတွက် ဒေါသထွက်စေပါတယ်၊ ဒါမျိုးက နားလည်ရခက်ပါတယ်"" ဟု ကုလသမဂ္ဂ၏ ယင်းနိုင်ငံအတွက်မြေပြင် ထောက်ပံ့မှုဆိုင်ရာ လက်ထောက် အတွင်းဝန် အန်သိုနီ ဘန်ဘူရီက ပြောကြားသည်။"
"""ကုလအနေနဲ့ ငြိမ်းချမ်းရေးအတွက် အရာအားလုံးကို လုပ်ဆောင်နေပါတယ်၊ ဒီကိစ္စတွေမှာ ခံစားခဲ့ရသူတွေကိုလည်း အတတ်နိုင်ဆုံး တရားမျှတမှု ရဖို့ ကူညီပေးပါမယ်၊ နောက်ထပ်လည်း ဒီလို ကိစ္စမျိုးတွေထပ်မဖြစ်အောင် ကာကွယ်နိုင်လိမ့်မယ်လို့ မျှော်လင့်ပါတယ်"" ဟု ၎င်းက ထပ်လောင်း ပြောကြားသည်။"
ပြင်သစ်၊ ဂျော်ဂျီယာနဲ့ အမည်မဖော်လိုသည့် ဥရောပ နိုင်ငံတစ်နိုင်ငံမှ တပ်သားများသည် ၂၀၁၄ ခုနှစ်က နိုင်ငံ၏ မြို့တော် ဘန်ဂွီ လေဆိပ်အနီးရှိ ဒုက္ခသည်စခန်းအနီးတွင် လိင်ပိုင်းဆိုင်ရာ   စော်ကားခဲ့ကြကြောင်း ကလေးခြောက်ဦးက စွပ်စွဲခဲ့ကြခြင်း ဖြစ်သည်။
မြောက်ကိုရီးယားလက်နက်တင်သင်္ဘောအား ကူညီသည့် စင်ကာပူကုမ္ပဏီ ဒဏ်ရိုက်ခံရ
By ဘီဘီစီ 
စင်ကာပူ၊ ဇန်နဝါရီ ၃၁  ။          ။ ကျုးဘားမှ မြောက်ကိုရီးယားသို့ တင်ပို့သည့် လက်နက်တင်သင်္ဘောကို အကူအညီပေးခဲ့သည့်အတွက် စင်ကာပူကုမ္ပဏီအား စင်ကာပူဒေါ်လာ ၁၈၀၀၀၀ ဒဏ်ရိုက်ခံရသည်။
မြောက်ကိုရီးယားအပေါ် ကုလသမဂ္ဂ၏ ဒဏ်ခတ်ပိတ်ဆို့မှုအား Chinpo Shipping ကုမ္ပဏီက ချိုးဖောက်သည်ဟု တရားရုံးက ပြီးခဲ့သည့်နှစ် ဒီဇင်ဘာလက ဆုံးဖြတ်ခဲ့သည်။
ယင်းကုမ္ပဏီက မြောက်ကိုရီးယားသင်္ဘော Chong Chon Gang အား ပနားမားတူးမြောင်းဖြတ်သန်းခွင့်အတွက် ပနားမားသင်္ဘောလုပ်ငန်းထံ အမေရိကန်ဒေါ်လာ ၇၂၀၀၀ အား ကြားဝင်ပေးအပ်ခဲ့ခြင်းဖြစ်သည်။
ယင်းသင်္ဘောတွင် သကြားတန်ချိန် ၁၀၀၀၀ အောက် စစ်လက်များ တင်ဆောင်လာခဲ့ခြင်းဖြစ်သည်။
Chong Chon Gang သင်္ဘော ပနားမားတူးမြောင်းကို ဖြတ်သန်းစဉ် မှောင်ခိုမူးယစ်ဆေးများ တင်ဆောင်လာသည်ဟု သံသယရှိကာ တားမြတ်ခံခဲ့ရခြင်းဖြစ်သည်။
လက်နက်ပစ္စည်းများမှာ ပြင်ဆင်ရန်အတွက် မြောက်ကိုရီးယားသို့ ပို့ဆောင်ခြင်းဖြစ်သည်ဟု ကျုးဘားက ပြောသော်လည်း သကြားအိတ်များအောက် မည်သည့်အတွက်ကြောင့် သိုဝှက်သယ်ဆောင်လာခြင်းကိုမူ ပြောဆိုခြင်းမရှိပေ။
ရွှေ့ပြောင်းဝင်ရောက်သူများကို ရဲများက ပစ်ခတ်သင့်ဟု ဂျာမနီနိုင်ငံရေးသမားပြော
By ဘီဘီစီ 
ဘာလင်၊ ဇန်နဝါရီ ၃၁ ။          ။ ဂျာမနီရဲများအနေဖြင့် လိုအပ်ပါက နိုင်ငံတွင်းသို့ တရားမဝင် ဝင်ရောက်လာသည့် ရွှေ့ပြောင်းဝင်ရောက်သူများကို ပစ်ခတ်သင့်ကြောင်း လက်ယာယိမ်းပါတီ၏ အကြီးအကဲက ပြောသည်။
"Alternativ fuer Deutschland AfD ပါတီမှ ခေါင်းဆောင်ဖြစ်သူ အမျိုးသမီး ဖရော့ခ်ပတ်ထရီက ""ဒီလိုတော့ အမှန်မလုပ်ချင်ပါဘူး။ ဒါပေမယ့် နောက်ဆုံးအဖြေအဖြစ် လက်နက်နဲ့ ဖြေရှင်းသင့်   ဖြေရှင်းရမှာပါပဲ။""ဟု သတင်းစာတစ်စောင်သို့ ပြောခဲ့ခြင်းဖြစ်သည်။"
၎င်း၏ စကားနှင့် ပတ်သက်ကာ လက်ဝဲပါတီများနှင့် ဂျာမနီရဲဌာနတို့က ပြစ်တင်ရှုတ်ချသည်။
ပြီးခဲ့သည့်နှစ်က ဂျာမနီသို့ ရွှေ့ပြောင်းဝင်ရောက်သူပေါင်း ၁ ဒသမ ၁ သန်းကျော်ရှိခဲ့သည်။
ဇန်နဝါရီ ၃၀ ရက်ကလည်း ဂျာမနီဝန်ကြီးချုပ် အိန်ဂျလာမာကဲလ်က ဆီးရီးယားနှင့် အီရတ်တို့မှ ရွှေ့ပြောင်းဝင်ရောက်လာသူ အများစုကို ၎င်းတို့နိုင်ငံများတွင် စစ်ပွဲများ ပြီးဆုံးပါက   ပြန်သွားရမည်ဖြစ်ကြောင်း ပြောခဲ့သည်။
မာကဲလ်က သူ့၏ ဗဟိုလက်ယာ CDU ပါတီညီလာခံတွင် ရွှေ့ပြောင်းဝင်ရောက်သူများ စီးဝင်မှုကို လျှော့ချမည်ဖြစ်ကြောင်းပြောခဲ့သည်။
ကိုယ်ဝန်ဆောင် ကိုလံဘီယာအမျိုးသမီး ၂၁၀၀ကျော် ဇီကာဗိုင်းရပ် ကူးစက်ခံနေရ
By ရိုက်တာ 
ဘိုဂေါ့တာ၊ ဇန်နဝါရီ-၃၁ ။            ။ ကိုလံဘီယာ ကိုယ်ဝန်ဆောင်အမျိုးသမီး ၂၁၀၀ကျော်မှာ ခြင်ကြောင့်ဖြစ်သည့် ဇီကာဗိုင်းရပ် ကူးစက်ခံရကြောင်း နိုင်ငံ၏ ကျန်းမာရေးအဖွဲ့အစည်းက ဇန်နဝါရီလ ၃၀ရက်နေ့က ပြောကြားခဲ့ရာ ရောဂါမှာ အမေရိကတစ်ခွင်သို့ ဆက်လက် ပျံ့နှံ့လျှက်ရှိသည်။
အဆိုပါဗိုင်းရပ်မှာ သန္ဓေသား၏ ဦးနှောက်ဖွံ့ဖြိုးမှုကို တားဆီးသော မွေးရာပါ ဦးခေါင်းသေးငယ်မှုကို ဖြစ်ပွားစေပြီး ကာကွယ်ဆေးရော ကုသဆေးပါ မရှိသေးပေ။
အမျိုးသားကျန်းမာရေး အင်စတီကျု၏ ကူးစက်ရောဂါ ကြေညာချက်တွင် ပြောကြားချက်အရ ကိုလံဘီယာတွင် ရောဂါဖြစ်ပွားနေသူပေါင်း ၂၀၂၉၇ယောက်ရှိရာ ယင်းတို့အနက် ၂၁၁၆ယောက်မှာ ကိုယ်ဝန်ဆောင်သည် အမျိုးသမီးများ ဖြစ်သည်။ သို့ရာတွင် ယခုအချိန်အထိမူ ကိုလံဘီယာတွင် ဇီကာဗိုင်းရပ်ကြောင့် ဦးခေါင်းသေးငယ်မှု (သို့မဟုတ်) သေဆုံးမှုကို မတွေ့ရသေးချေ။
ဇီကာဗိုင်းရပ် ကူးစက်ခံရသည့် ကိုယ်ဝန်ဆောင်အမျိုးသမီးများအနက် ၃၇.၂ရာခိုင်နှုန်းမှာ အရှေ့ပိုင်း ဗင်နီဇွဲလားနှင့် နယ်စပ်တလျှောက်ရှိ နော့ ဒီ ဆန်တန်ဒါတွင် နေထိုင်ကြသည်ဟု အမျိုးသားကျန်းမာရေး အင်စတီကျုက ပြောကြားသည်။
ကူးစက်ခံရမှုပေါင်း ၁၃၅၀၀အနက် ကိုယ်ဝန်ဆောင်သည် ၅၆၀တွင် ရောဂါဖြစ်ပွားနေကြောင်း တွေ့ရှိခဲ့ကြသည်ဟု ဆိုသည်။
အမေရိက ၂၃နိုင်ငံတွင် ဇီကာရောဂါဖြစ်ပွားမှုများကို တွေ့ရှိရပြီး သိပ္ပံပညာရှင်များမှာ ဗိုင်းရပ်အတွက် ကာကွယ်ဆေး ထုတ်လုပ်နိုင်ရန် ရောဂါနှင့်အပြိုင် ကြိုးစားနေကြသည်။
ကိုလံဘီယာတွင် ဇီကာရောဂါဖြစ်ပွားမှုများ၏ တစ်ဝက်နီးပါးကို နိုင်ငံ၏ ကာရစ်ဘီယံဒေသတွင် တွေ့ရှိရခြင်းဖြစ်ပြီး ကူးစက်ခံရသူ ၆၀ရာခိုင်နှုန်းကျော်မှာ အမျိုးသမီးများဖြစ်သည်။
လူနာများမှာ မုဒိမ်းကျင့်ခံရသူများမဟုတ်ဘဲ၊ ပြင်းထန်သည့်ရောဂါ (သို့မဟုတ်) သန္ဓေသားမှာ သေစေနိုင်လောက်အောင် ပုံပန်းပျက်ယွင်းမနေပါက တင်းကျပ်ကန့်သတ်ထားသည့် အမျိုးသမီးများ ကိုယ်ဝန်ဖျက်ချရန် ရှိရမည့် ကျန်းမာရေးလိုအပ်ချက်များကြောင့်လည်း ဇီကာ ကူးစက်မှုမှာ ကျဆင်းသွားခဲ့သည်ဟု ကျန်းမာရေး ဝန်ကြီးဌာနက ပြောကြားခဲ့သည်။
ရောဂါကူးစက်မှုကို ရှောင်ကျဉ်နိုင်ရန်အတွက် အမျိုးသမီးများအား ကိုယ်ဝန်ဆောင်မှုကို ၆လမှ ၈လအထိ ဆိုင်းငံ့ထားရန်လည်း အစိုးရက တိုက်တွန်းထားသည်ဟု ဆိုသည်။ ယခုအချိန်အထိ ဇီကာဗိုင်းရပ် ကူးစက်ခံရသူအရေအတွက်မှာ ၇၀၀၀၀နှင့် အထက်ရှိမည်ဟု အာဏာပိုင်များက ခန့်မှန်းထားသည်။
ဘရာဇီးမှာ ဇီကာဗိုင်းရပ်ဒဏ် အခံရဆုံးနိုင်ငံဖြစ်ပြီး ဇီကာနှင့် ဆက်စပ်နေသည်ဟု ယူဆရသည့် ဦးခေါင်းသေးငယ်မှုပေါင်း ၃၇၀၀ကို တွေ့ရှိထားသည်ဟု ဆိုသည်။
ရုရှက ၄င်း၏ လေပိုင်နက်ကို ထပ်မံကျူးကျော်ပြန်ဟု တူရကီသတိပေး
By အေအက်ဖ်ပီ 
အန်ကာရာ၊ ဇန်နဝါရီ-၃၁ ။         ။ သတိပေးနေသည့်ကြားမှပင် ရုရှ SU-34 ဂျက်လေယာဉ်မှာ ၎င်း၏ လေပိုင်နက်အတွင်းသို့ ချိုးဖောက်ဝင်ရောက်လာခဲ့သောကြောင့် ဖြစ်လာနိုင်သည့် အကျိုးဆက်များကို တူရကီက သတိပေးပြောကြားခဲ့ရာ ဆီးရီးယားစစ်ပွဲတွင် ပါဝင်ပတ်သက်နေသည့် နှစ်နိုင်ငံကြား ပိုမိုတင်းမာလာခဲ့ရသော်လညး ရုရှကမူ မည်သည့်ကျူးကျော်မှုမျှ မရှိခဲ့ကြောင်း ငြင်းဆန်ခဲ့သည်။
နိုဝင်ဘာလကလည်း အလားတူဖြစ်ရပ်မျိုးဖြစ်ပွားခဲ့ရာ ဆီးရီးပေါ် ပျံဝဲနေသည့် ရုရှစစ်လေယာဉ် တစ်စင်းကို ၎င်း၏ လေပိုင်နက်အတွင်းသို့ ချိုးဖောက်ဝင်ရောက်လာသည်ဟုဆိုက တူရကီက ပစ်ချခဲ့သောကြောင့် ရုရှက တူရကီကို စီးပွားရေး ဒဏ်ခတ်ပိတ်ဆို့လာသည်အထိ သံတမန်ရေး တင်းမာသွားခဲ့ရသည်။
ရုရှကာကွယ်ရေးဝန်ကြီးဌာန ပြောခွင့်ရပုဂိုလ် ဗိုလ်ချုပ် အီဂေါ ခိုနက်ရှင်ကော့ကမူ မည်သည့် ရုရှလေယာဉ်မျှ တူရကီလေပိုင်နက်အတွင်းသို့ ဝင်ရောက်ခဲ့ခြင်းမရှိခဲ့ဘဲ၊ တူရကီ၏ စွပ်စွဲချက်မှာ ဝါဒဖြန့်မှုသက်သက်သာ ဖြစ်သည်ဟု ငြင်းဆန်ခဲ့သည်။
တူရကီ ရေဒါစနစ်များမှာ လေယာဉ်တစ်စင်း၏ အမျိုးအစားနှင့် နိုင်ငံကို ခွဲခြားနိုင်စွမ်းရှိကြောင်းနှင့် ရုရှ (သို့မဟုတ်) အင်္ဂလိပ်ဘာသာစကားဖြင့် သတိပေးချက် ထုတ်ပြန်ခဲ့ခြင်း မရှိကြောင်းလည်း ခိုနက်ရှင်ကော့က ပြောကြားခဲ့သည်။
တူရကီ နိုင်ငံခြားရေးဝန်ကြီးဌာနကမူ ယခုချိုးဖောက်မှုမှာ ရုရှက နှစ်နိုင်ငံကြား ပြဿနာကို ကြီးထွားလာစေလိုသည့် ထင်ရှားသည့် လက္ခဏာဖြစ်သောကြောင့် သောကြာနေ့နှောင်းပိုင်းက ရုရှသံအမတ်ကို ဆင့်ခေါ်ခဲ့သည်ဟု ကြေညာချက်တွင် ပြောကြားခဲ့သည်။
“နေတိုးရဲ့ လေပိုင်နက်လည်းဖြစ်တဲ့ တူရကီလေပိုင်နက်ကို မချိုးဖောက်ဖို့ ရုရှဖက်ဒရေးရှင်းကို ပြတ်ပြတ်သားသား သတိပေးနေပါတယ်”ဟု ကြေညာချက်တွင် ပြောကြားထားသည်။
“ဒီလို တာဝန်မဲ့လုပ်ရပ်အတွက် မလိုလားအပ်တဲ့ အကျိုးဆက်တွေ ဖြစ်ပေါ်လာရင်လည်း ရုရှဖက်ဒရေးရှင်းနဲ့သာ သက်ဆိုင်ပါတယ်”ဟုလည်း တူရကီ နိုင်ငံခြားရေးဝန်ကြီးဌာနက ပြောကြားခဲ့သည်။
ထိုဖြစ်ရပ်အပြီးတွင် တူရကီသမ္မတ တေးယစ် အာဒိုဂန်က ရုရှသမ္မတ ဗလာဒီမီယာ ပူတင်နှင့် တွေ့ဆုံလိုကြောင်း ပြောကြားခဲ့သည်။
ကျွန်းအနီးသို့ စစ်သင်္ဘောခုတ်မောင်းမှု တရုတ်က အမေရိကန်ကို ပြင်းပြင်းထန်ထန် ပြစ်တင်ရှုတ်ချ
By ရိုက်တာ 
ပေကျင်း၊ ဇန်နဝါရီ-၃၁ ။           ။ ရေကြောင်းသွားလာမှု လွတ်လပ်ခွင့်ကို အသုံးချရန်နှင့် တရုတ်၏ ပိုင်နက်ပြောဆိုမှုကို စိန်ခေါ်ရန်အတွက် အပူတပြင်းပြိုင်ဆိုင်နေသည့် တောင်တရုတ်ပင်လယ် အတွင်းရှိ   ပေကျင်းက ထိန်းချုပ်ထားသော ကျွန်းတစ်ကျွန်းအနီးမှ အမေရိကန်စစ်သင်္ဘော တမင်တကာ ခုတ်မောင်းသွားပြီးနောက်တွင် တရုတ်က အမေရိကန်ပြည်ထောင်စုကို ပြင်းပြင်းထန်ထန်   ပြစ်တင်ရှုတ်ချခဲ့သည်။
ပရာဆယ်ကျွန်းများကို ပြိုင်ဘက်နိုင်ငံများက အလွန်အကျွံ ပိုင်ဆိုင်ကြောင်း ပြောဆိုချက်များကို စိန်ခေါ်ရန်အတွက် ဒုံးကျည်တပ်ဖျက်သင်္ဘော USS Curtis Wilbur မှာ ပရာဆယ်ကျွန်းတန်းအတွင်းရှိ တရစ်တန်ကျွန်းအနီး ရေမိုင် ၁၂မိုင်အတွင်းမှ ပြိုင်ဘက် သုံးနိုင်က ကြိုတင်သတိမထားမမိဘဲ ဝင်ရောက် ခုတ်မောင်းသွားခဲ့သည်ဟု အမေရိကန် ကာကွယ်ရေးဝန်ကြီးဌာန ပြောခွင့်ရပုဂိုလ် မာ့ခ် ရိုက်က ဝါရှင်တန်တွင် ပြောကြားခဲ့သည်။
တရုတ်၊ ထိုင်ဝမ်နှင့် ဗီယက်နမ်တို့က ပရာဆယ်ကျွန်းတန်းများကို ပိုင်ဆိုင်သည်ဟု အပြိုင်ပြောဆိုနေခဲ့ကြရာ ၎င်းတို့က ပိုင်နက်ဟု ပြောဆိုထားသည့် ရေပြင်ကို ဖြတ်သန်းသွားမည့် သင်္ဘောများအနေဖြင့် ကြိုတင်အသိပေးရန် လိုအပ်မည်ဖြစ်သည်။ ယခုနောက်ဆုံးလုပ်ရပ်မှာ အငြင်းပွားဧရိယာအတွင်း လူလုပ်ကျွန်းများဆောက်၊ လေယာဉ်ပြေးလမ်းများ ဖောက်လုပ်နေသောကြောင့် အမေရိကန်၊ အရှေ့တောင်အာရှ အိမ်နီးချင်းနိုင်ငံများနှင့် ဆက်ဆံရေးတင်းမာနေသည့် တရုတ်နိုင်ငံကို ရည်ရွယ် ပစ်မှတ်ထားခြင်းပင် ဖြစ်သည်။
ပြီးခဲ့သည့် အောက်တိုဘာလကလည်း တရုတ်က ကျွန်းတုများ တည်ဆောက်နေရာ ဆူဘီကျွန်းတန်းအနီးမှ အမေရိကန် စစ်သင်္ဘောတစ်စင်း ခုတ်မောင်းသွားခဲ့သည်။
မခုတ်မောင်းမီ ကြိုတင်အသိပေးရခြင်းမှာ ရေကြောင်းသွားလာမှု လွတ်လပ်ခွင့်ကို ကန့်သတ်ခြင်းဖြစ်သောကြောင့် နိုင်ငံတကာဥပဒေနှင့် မကိုက်ညီကြောင်းနှင့် အနာဂတ်တွင်လည်း အလားတူခုတ်မောင်းမှုများ ပုံမှန်ဖြစ်ပေါ်လိမ့်မည်ဖြစ်ကြောင်း ရိုက်က ပြောကြားခဲ့သည်။
တရုတ်ကလည်း လျင်မြန်စွာ တုန့်ပြန်ခဲ့သည်။ နိုင်ငံပိုင် ဆင်ဟွာသတင်းဌာန၏ ပြောကြားချက်အရ အမေရိကန်၏ လုပ်ရပ်မှာ တရုတ်၏ ဥပဒေကို ပြင်းပြင်းထန်ထန် ချိုးဖောက်ခြင်းဖြစ်ပြီး၊ ရေပြင်၏ ငြိမ်းချမ်းရေး၊ လုံခြုံရေးနှင့် တည်ငြိမ်မှုကို ပျက်စီးစေသည့်အပြင် ဒေသ၏ ငြိမ်းချမ်းရေးနှင့် တည်ငြိမ်မှုကိုလညး နှောင့်ယှက်ဖျက်စီးခြင်းပင်ဖြစ်သည်ဟု တရုတ်ကာကွယ်ရေးဝန်ကြီးဌာန ပြောခွင့်ရပုဂိုလ် ယန်ယူကျွန်းက ပြောကြားခဲ့သည်။
ယန်၏ ပြောကြားချက်အရ ကျွန်းပေါ်မှ တရုတ်တပ်ဖွဲ့များ၊ ရေတပ်သင်္ဘောများနှင့် စစ်လေယာဉ်များက ချက်ချင်း တုန့်ပြန်အရေးယူခဲ့ကြကာ အမေရိကန်စစ်သင်္ဘောကို သတိပေး နှင်ထုတ်ခဲ့ကြသည်ဟု ဆိုသည်။
အမေရိကန်၏ လုပ်ရပ်မှာ နှစ်ဖက်စလုံးမှ တပ်ဖွဲ့များ၏ လုံခြုံရေးအတွက် တာဝန်မဲ့လွန်းပြီး အလွန်အန္တရာယ်ကြီးမားသည့် အကျိုးဆက်များကို ဖြစ်ပွားစေနိုင်ကြောင်း ယန်က ပြောကြားခဲ့သည်။ အမေရိကန်ဘက်မှ မည်သည့်ရန်စမှုမျိုးမဆို ပြုလုပ်လာပါက တရုတ်စစ်တပ်များက တရုတ်၏ အချုပ်အခြာအာဏာနှင့် လုံခြုံရေးကို ကာကွယ်ရန်အတွက် လိုအပ်သည့် မည်သည့် အရေးယူမှုမျိုးကိုမဆို လုပ်ဆောင်သွားမည်ဖြစ်ကြောင်းလည်း ယန်က ထပ်လောင်းပြောကြားခဲ့သည်။
ဘဏ္ဍာရေးရာဇဝတ်မှု စွဲချက်များဖြင့် သီရိလင်္ကာသမ္မတဟောင်း၏ သားအား ဖမ်းဆီး
By ရိုက်တာ 
ကိုလံဘို၊ ဇန်နဝါရီ-၃၁။              ။ နိုင်ငံ၏ ငွေကြေးခဝါချမှုအက်ဥပဒေအရ သီရိလင်္ကာသမ္မတဟောင်း မဟင်ဒါ ရာဇပက်ဆာ၏ သားဖြစ်သူကို ဇန်နဝါရီ ၃၀ရက်နေ့က ဖမ်းဆီးခဲ့ပြီး ဖေဖော်ဝါရီ ၁၁ရက်နေ့အထိ ရမန်ဖြင့် ထိန်းသိမ်းထားမည်ဖြစ်သည်ဟု ရဲတပ်ဖွဲ့က ပြောကြားခဲ့သည်။
ရာကာပက်ဆာ မိသားစုဝင်အတော်များများမှာ ဘဏ္ဍာရေး ရာဇဝတ်မှုစွဲချက်များဖြင့် ရဲတပ်ဖွဲ့၏ စုံစမ်းစစ်ဆေးမှုများကို ရင်ဆိုင်နေရသည်။ ၎င်းတို့အထဲတွင် ၂၀၁၅ခုနှစ်မတိုင်မီ ဆယ်စုနှစ်တစ်ခု သမ္မတလုပ်သွားခဲ့သည့် ရာဇပက်ဆာ၊ သူ၏ ညီများဖြစ်ကြသည့် ဘာဆီနှင့် ဂိုတာဘယာ၊ ဇနီး ရှီရန်သီနှင့် အကြီးဆုံးသား နမယ်တို့ ပါဝင်နေသည်။
ရာကာပက်ဆာ၏ ဒုတိယမြောက်သားဖြစ်သည့် အသက်၂၇နှစ်အရွယ် ရေတပ်အရာရှိ ယိုရှီသာမှာ ရာကာပက်ဆာ၏ ပြောခွင့်ရပုဂိုလ်၊ ဆိပ်ကမ်းနှင့် သင်္ဘောတင်ဝန်ကြီး အာဂျူနာ ရာနာတွန်ဂါ၏ ညီဖြစ်သူတို့အပါအဝင် အခြားလေးဦးနှင့်အတူ အဖမ်းဆီးခံခဲ့ရသည်။
ရဲတပ်ဖွဲ့ပြောခွင့်ရပုဂိုလ် ရူဝမ် ဂူနာဆက်ကီရာ၏ ပြောကြားချက်အရ ဖမ်းဆီးခံရသူများကို ဖေဖော်ဝါရီ ၁၁ရက်နေ့အထိ ထိန်းသိမ်းထားရန ဒေသတွင်း တရားရုံးတစ်ခုက အမိန့်ထုတ်ခဲ့သည်ဟု ဆိုသည်။
သမ္မတ မယ်သရီပါလာ သီရိသင်နာမှာ ရာဇပက်ဆာနှင့် သူ့လက်အောက်တွင် အမှုထမ်းခဲ့သူများအား စွဲဆိုထားသည့် အကျင့်ပျက်ခြစားမှု စွဲချက်များကို အရေးယူရန် ယမန်နှစ်ရွေးကောက်ပွဲတွင် သူမကို ထောက်ခံခဲ့ကြသည့် အရပ်ဖက်အဖွဲ့အစည်းများထံမှ ဖိအားပေးမှုနှင့် ရင်ဆိုင်နေရသည်ဟု ဆိုသည်။
ရာဇပက်ဆာမှာ ၂၀၀၈၉ခုနှစ်တွင် တမီကျားသူပုန်များကို အပြုတ်တိုက်ရျ် ၂၆နှစ်ကြာ ပြည်တွင်းစစ်ကို အဆုံးသတ်နိုင်ခဲ့သူအဖြစ် တိုင်းရင်းသားလူများစုဖြစ်သည့် ဆင်ဟာလာ ဗုဒ္ဓဘာသာဝင်များကြားတွင် ရေပန်းစားလျှက်ပင် ရှိနေသေးသည်။
ဖခင် သမ္မတဖြစ်စဉ်က အမျိုးသားရပ်ဘီအသင်း၏ ကပ္ပတိန်ဖြစ်သည့် ယိုရှီသာကို ရဲတပ်ဖွဲ့က ၆နာရီကြာ စစ်မေးပြီးနောက်တွင် ဖမ်းဆီးခဲ့ခြင်းဖြစ်သည်ဟု ရဲအရာရှိနှစ်ဦးက ရိုက်တာသတင်းဌာနသို့ ပြောကြားခဲ့သည်။
သားအပေါ် တင်ထားသည့် စွဲချက်ကို ရုံးတော်သို့ သွားရောက်နားထောင်ခဲ့သည့် ရာဇပက်ဆာက ၎င်း၏ သားဖြစ်သူအား ရဲတပ်ဖွဲ့က ငွေကြေးခဝါချမှု အက်ဥပဒေကို အသုံးပြုရျ် ဖမ်းဆီးသည်ကို ဒေါသတကြီးဖြင့် ပြစ်တင်ရှုတ်ချခဲ့သည်ဟု ဆိုသည်။
“ဒီနေ့မှာ အစိုးရက အကြမ်းဖက်ဝါဒကို ခြေမှုန်းခဲ့တဲ့ ပုဂိုလ်ရဲ့သားကိုမှ အကြမ်းဖက်သမားတွေကို တပ်တဲ့ ဥပဒေနဲ့ ထောင်ထဲကို ပို့ခဲ့တယ်”ဟု ရာဇပက်ဆာက သတင်းထောက်များကို ပြောကြားခဲ့သည်။
“နိုင်ငံရဲ့ တရားရေးစနစ်ကို ကျနော်တို့ ယုံကြည်ပါတယ်။ တရားမျှတမှုက လွှမ်းမိုးလိမ့်မယ်လို့လည်း မျှော်လင့်ပါတယ်။ ဒီလုပ်ရပ်အားလုံးက ကျနော့်ကို လက်စားချေနေတာပါ”ဟုလည်း ရာဇပက်ဆာက ပြောကြားခဲ့သည်။
ယခု အတိုက်အခံလွှတ်တော်အမတ်တစ်ဦး ဖြစ်သည့် ရာဇာပက်ဆာမှာ ၂၀၁၅ခုနှစ် ရွေးကောက်ပွဲကာလအတွင်း နိုင်ငံပိုင်ရုပ်သံချဲနယ်တစ်ခုတွင် ငွေကြေး အလွဲသုံးစားလုပ်မှုဖြင့် အစစ်ဆေးခံနေရသည်။
အရေးပေါ်အခြေအနေ သက်တမ်းတိုးမှုကို ဒီမိုကရေစီ ဆုံးရှုံးသည်ဟုဆိုက ပါရီတွင် ထောင်ပေါင်းများစွာ ဆန့်ကျင်ဆန္ဒပြ
By အေအက်ဖ်ပီ 
ပါရီ၊ ဇန်နဝါရီ-၃၁။               ။ ပြင်သစ်နိုင်ငံတွင် အရေးပေါ်အခြေအနေကို သက်တမ်းထပ်တိုးပြီး၊ အကြမ်းဖက်မှုဖြင့် ပြစ်ဒဏ်ကျခံနေရသည့် နှစ်နိုင်ငံသားခံယူထားသူများအား ပြင်သစ်နိုင်ငံသား အဖြစ်မှ   ပယ်ဖျက်မည့် အစီအစဉ်များကို ပြည်သူလူထု ထောင်ပေါင်းများစွာက ဇန်နဝါရီလ ၃၀ရက်နေ့တွင် ပါရီမိုးစက်များအောက်၌ ချီတက်ဆန့်ကျင်ခဲ့ကြသည်။
မြို့တော်နှင့် ခြားပြင်သစ်နိုင်ငံတစ်ဝန်းမှ ဆန္ဒပြပွဲများတွင် လူ့အခွင့်အရေးအုပ်စုများ၊ နိုင်ငံရေးသမားများနှင့် သမဂများ ပုူးပေါင်းပါဝင်ခဲ့ကြသည်။ ကနဦးက လူပေါင်း ၁၃၀ သေဆုံးခဲ့ရသည့် နိုဝင်ဘာ ၁၃ရက် ပါရီတိုက်ခိုက်မှုများအပြီးတွင် ပြဌာန်းခဲ့သည့် အရေးပေါ်အခြေအနေကာလ ထပ်တိုးမှုကို အစိုးရအဖွဲ့က မစီစဉ်မဆုံးဖြတ်မီ ရက်ပိုင်းအလိုတွင် ဆန့်ကျင်မှုများ ပေါ်ထွက်လာခဲ့ခြင်းပင် ဖြစ်သည်။
အရေးပေါ်အခြေအနေမှာ ဝရမ်းမပါဘဲ ရှာဖွေမှုများ၊ ဖမ်းဆီးမှုများနှင့် အခြားအရေးယူမှုများကို ခွင့်ပြုထားသောကြောင့် ရဲတပ်ဖွဲ့နှင့် အုပ်ချုပ်ရေးအာဏာပိုင်များကို လုပ်ပိုင်ခွင့် ပိုပေးထားသည်။
ဆန္ဒပြသူများ ကိုင်ဆောင်ထားသည့် တစ်ခုသော နဖူးစီးစာတန်းတွင် “လွတ်လပ်သည့် ပြင်သစ်နိုင်ငံ၊ သင်ဘယ်မှာ ရောက်နေတာလဲ”ဟု ရေးသားထားသည်။
ယခုလ မဲခွဲဆုံးဖြတ်ရာတွင် အရေးပေါ်အခြေအနေ သက်တမ်းတိုးမှုကို ပါလီမန်က အတည်ပြုဖွယ် ရှိနေသည်။ လက်ရှိ အရေးပေါ်အခြေအနေကာလမှာ ဖေဖော်ဝါရီ ၂၆ရက်တွင် သက်တမ်းကုန်မည် ဖြစ်သည်။
“ဒီမိုကရေစီဟာ နောက်ကို ဆုတ်သွားနေပြီ။ တရားဥပဒေစိုးမိုးရေး၊ လွတ်လပ်စွာ ဆန္ဒပြခွင့်နဲ့ ဖော်ပြခွင့်တွေ ဆုံးရှုံးနေရပြီ”ဟု လွတ်လပ်စွာ နေထိုင်ခွင့် လှုပ်ရှားမှုအဖွဲ့မှ ယန်းဘက်ပတစ် အိုင်းရော့က ပြောကြားခဲ့သည်။
သို့ရာတွင် ပြင်သစ် အထက်ရုံးတော်တစ်ခုကမူ အန္တရာယ်မှာ ပျောက်ကွယ်မသွားသေးကြောင်း ပြောကြားပြီး အရေးပေါ်အခြေအနေ သက်တမ်းတိုးမှုကို ထောက်ခံခဲ့သည်။
အကြမ်းဖက်မှု စွဲချက်များဖြင့် ပြစ်ဒဏ်ကျခံနေရသည့် နှစ်နိုင်ငံသားခံယူထားသူများကို နိုင်ငံသားအဖြစ်မှ ပယ်ဖျက်မည့် အစီအစဉ်မှာလည်း နိုင်ငံသားကို အဆင့်နှစ်ဆင့် ကွဲသွားစေကာ လူမျိုးရေးခွဲခြားမှုကို ဖန်တီးနေသောကြောင့် ဆန့်ကျင်ကန့်ကွက်ခဲ့ကြသည်။
ထိုင်းတွင် ဖေ့ဘုတ်နှင့် Line အား ဆင်ဆာကြပ်မတ်ရန် လုပ်ဆောင်
By ဘန်ကောက်ပို့စ် 
ဘန်ကောက်၊ ဇန်နဝါရီ ၃၁။           ။ ထိုင်းနိုင်ငံ၏ လုံခြုံရေးကို ခြိမ်းခြောက်သည့် ပို့စ်စာသားများကို ထောက်လှမ်းစောင့်ကြည့်ကာ ဖယ်ရှားသွားရေးအတွက် အမျိုးသားပြုပြင်ပြောင်းလဲရေးရုံးက   ဖေ့ဘုတ်နှင့် Line လူမှုမီဒီယာများ၏ အမှုဆောင်အရာရှိများအား အစည်းအဝေးခေါ်ယူထားသည်။
ဇန်နဝါရီ ၂၂ ရက်က ဂူဂဲလ်အမှုဆောင်အရာရှိများနှင့်အတူ အစည်းအဝေးတစ်ရပ်ကျင်းပကာ တရားရုံးအမိန့်မပါလည်း ခြိမ်းခြောက်သည့် ပို့စ်စာသားများအား ဖယ်ရှားသွားရေး ဆွေးနွေးခဲ့ပြီးနောက် ယခုအစည်းအဝေးကို မီဒီယာပြုပြင်ပြောင်းလဲရေးကော်မတီက ခေါ်ယူထားခြင်းဖြစ်သည်။
လာမည်လတွင် ဖေ့ဘုတ်နှင့် လိုင်းအမှုဆောင်များနှင့် ကော်မတီက အစည်းအဝေးကျင်းပသွားမည်ဖြစ်သည်။ ဂူဂဲလ်အမှုဆောင်များနှင့် အစည်းအဝေးက မှတ်တမ်းများ ပြင်ပသို့ ပေါက်ကြားခဲ့လင့်ကစား ယခုအစည်းအဝေးကို ဆင့်ခေါ်ထားခြင်းဖြစ်သည်။
ဂူဂဲလ်အမှုဆောင်များနှင့် အစည်းအဝေးတွင် ပေါက်ကြားသွားသည့် မှတ်တမ်းများက လူမှုမီဒီယာတွင် ပျံ့နှံ့သွားခဲ့ခြင်းဖြစ်သည်။ ယင်းမှတ်တမ်းအရ ကော်မတီက ဂူဂဲအမှုဆောင်များသို့ တရားမဝင်သည့် ပို့စ်စာမျက်နှာများနှင့် ထိုင်းဘုရင်စနစ်ကို ဖျက်လိုဖျက်ဆီးလုပ်သောသတင်းအချက်အလက်များကို လျင်လျင်မြန်မြန်ဖယ်ရှားပစ်ဖို့ တိုက်တွန်းခဲ့ကြောင်း သိရသည်။
ယခင်က ဥပဒေချိုးဖောက်သည့် ဝက်ဘ်ဆိုက်တစ်ခုကို ပိတ်ပစ်ရန်အတွက် တရားရုံး၏ အမိန့်လိုအပ်သည်။ သို့သော် ယခုပေါက်ကြားသည့်မှတ်တမ်းအရ တစ်ချို့ကိစ္စများကို အလျင်အမြန်ဆောင်ရွက် အရေးယူရန်လိုအပ်ပြီး အာဏာပိုင်များအနေဖြင့် တရားရုံးအမိန့်ကို မစောင့်နိုင်ကြောင်း ဖော်ပြထားသည်။
မုဒိမ်းကျင့် သတ်ဖြတ်သည်ဆိုကာ ဆယ်ကျော်သက်တစ်ဦးအား မှားယွင်း၍ သေဒဏ်စီရင်ခဲ့မှုအတွက် အရာရှိ ၂၇ ဦးကို တရုတ်အရေးယူ
By အေအက်ဖ်ပီ 
ဟောင်ကောင်၊ ဖေဖော်ဝါရီ ၁ ။         ။ လွန်ခဲ့သည့် အနှစ်၂၀က ဆယ်ကျော်သက်တစ်ဦးအား မှားယွင်း၍ သေဒဏ်စီရင်ခဲ့မှုအတွက် တရုတ်တွင် အရာရှိ ၂၇ ဦးကို အပြစ်ပေး လိုက်ပြီဖြစ်ကြောင်း နိုင်ငံပိုင် သတင်းအေဂျင်စီ ရှင်ဟွာက ဇန်နဝါရီ ၃၁တွင် ဖော်ပြခဲ့သည်။
၁၉၉၆ ခုနှစ်က အသက် ၁၈ နှစ်အရွယ် ဟတ်ကျစ်လ်တုဆိုသူ အမျိုးသားလေးကို ကိုယ်ပိုင်အုပ်ချုပ်ခွင့်ရ အတွင်းမွန်ဂိုလီးယားပြည်နယ် ဟော့ဟော့ရှိ အထည်စက်ရုံတစ်ခု၏ အိမ်သာထဲတွင် အမျိုးသမီး တစ်ဦးကို မုဒိမ်းကျင့် သတ်ဖြတ်မှုဖြင့် သေဒဏ်ချမှတ် စီရင်ခံခဲ့ရသည်။
သို့သော်လည်း ၂၀၁၄တွင် ကျောက်ကျိဟောင်ဆိုသူ အမျိုးသားတစ်ဦးက အမှန်တကယ်ပြစ်မှုကျူးလွန်သူမှာ ၎င်းဖြစ်ကြောင်း ဝန်ခံခဲ့ပြီး ၎င်းအား သေဒဏ်ချမှတ်လိုက်ပြီးနောက် ဟတ်ကျစ်လ်တုမှာ အပြစ်မရှိကြောင်း ထုတ်ဖော်ကြေညာလိုက်ရသည်။
ဟတ်ကျစ်လ်တုအား မှားယွင်းအပြစ်ပေးမှုတွင် ပါဝင်သော အရာရှိများအနက်တစ်ဦးဖြစ်သူ ဖုန်ကျိမိန်မှာ အလုပ်နှင့် ဆက်နွယ်သောပြစ်မှုများကျူးလွန်သည်ဟု သံသယရှိသဖြင့် နောက်ထပ်စစ်ဆေး မှုများ ပြုလုပ်နေကြောင်း အာဏာပိုင်များ၏ ပြောကြားချက်ကို ကိုးကား၍ ရှင်ဟွာက ဖော်ပြခဲ့သည်။ ဟော့ဟော့ရှိ ပြည်သူ့လုံခြုံရေးဗျူရိုအကြီးအကဲဟောင်းတစ်ဦးဖြစ်သူ ဖုန်သည် တရားစွဲခံရမှုနှင့် ရင်ဆိုင်ရနိုင်သည်ဟု ရှင်ဟွာက အစီရင်ခံသည်။
ရဲအရာရှိနှင့် တရားရုံးအရာရှိများပါဝင်သော အခြားအရာရှိ ၂၆ ဦးသည် သတိပေးခြင်း၊ ပြစ်ချက်မှတ်တမ်းတင်ခြင်းအပါအဝင် အုပ်ချုပ်ရေးဆိုင်ရာပြစ်ဒဏ်များ ရရှိခဲ့ကြသည်ဟု ရှင်ဟွာက ဖော်ပြခဲ့သည်။
သို့သော်လည်း နောက်ထပ်အသေးစိတ်အချက်အလက်များကို မဖောပြခဲ့ပေ။ ယင်းအမှုက တရုတ်၏ ကွန်မြူနစ်ပါတီက ထိန်းချုပ်သော တရားရေးစနစ်တွင် ချွတ်ယွင်းချက်ရှိနေကြောင်း မီးမောင်းထိုးပြနေ သည်။
ငလျင်ဒဏ်ခံနီပေါသို့ ကန်ဒေါ်လာ ၄ဒသမ၄ဘီလျံကူညီမည်ဟု အလှူရှင်များကတိပြု
By အေအက်ဖ်ပီ 
ခတ္တမန္ဒူ၊ ဇွန် ၂၆ ။        ။ ငလျင်ဒဏ်ခံနီပေါနိုင်ငံသို့ ပြန်လည်တည်ဆောက်ရေးအတွက် အမေရိကန်ဒေါ်လာ ၄ ဒသမ ၄ ဘီလျံ ကူညီမည်ဟု အိန္ဒိယနှင့် တရုတ်တို့ဦးဆောင်သော နိုင်ငံတကာအလှူရှင်များက ကတိပြုမှုအား ကြိုဆိုကြောင်း၊ ယင်းငွေပမာဏ မှာမျှော်လင့်သည်ထက် ပိုမိုကြောင်း နီပေါအစိုးရက ဇွန် ၂၅ တွင် ပြောကြားခဲ့သည်။
အကူအညီအားလုံး ငလျင်ဒဏ်ခံပြည်သူများထံ ပို့ရမည်ဖြစ်ပြီးအလွဲသုံးစားလုပ်မှုနှင့် ခြစားမှုကို လုံးဝသည်းခံမည် မဟုတ်ကြောင်း လည်း နီပေါဝန်ကြီးချုပ်က ပြောကြားခဲ့သည်။
ဧပြီလက လှုပ်ခတ်ခဲ့သော ငလျင်ကပ်ဘေးကြောင့် လူ ၈၈၀၀ကျော်သေဆုံးခဲ့ပြီး အိမ်ခြေငါးသိန်းနီးပါးပျက်စီးခဲ့သည်။ ငလျင်ကြောင့် လူထောင်ပေါင်းများစွာ အစားအစာ၊ သန့်ရှင်းသောရေနှင့် အမိုးအကာများလိုအပ်နေသည်။ ကပ်ဘေးမှ နာလံထရေးအတွက် နီပေါနိုင်ငံသည် အမေရိကန်ဒေါ်လာ ၆ဒသမ၇ဘီလျံခန့် လိုအပ်လျက်ရှိသည်။
"""ဒီနေ့ ကူညီဖို့ကတိပြုတဲ့ စုစုပေါင်းပမာဏက အမေရိကန်ဒေါ်လာ ၄ဒသမ၄ဘီလျံပါ။ ဒါဟာ မျှော်လင့်တာထက်ပိုပါတယ်။ အမေရိကန်ဒေါ်လာ ၂ဒသမ၂ဘီလျံက ချေးငွေအနေနဲ့ဖြစ်ပြီး အမေရိကန်ဒေါ်လာ ၂ဒသမ၂ဘီလျံကို ထောက်ပံ့ငွေ အဖြစ် ပေးတာပါ""ဟု နီပေါဘဏ္ဍာရေးဝန်ကြီး ရမ်ရှာရန်မာဟတ်က ပြောကြားခဲ့သည်။"
ပြန်လည်တည်ဆောက်ရေးအတွက် နိုင်ငံခြားအကူအညီများကိုသာမကဘဲ ပြည်တွင်းအခွန်ငွေများကိုလည်း သုံးစွဲသွားမည်ဟု ဇွန် ၂၅ ရက်က ပြီးဆုံးခဲ့သည့် အကူအညီပေးရေးအစည်းအဝေးမတိုင်မီ အေအက်ဖ်ပီနှင့် အင်တာဗျူးတွင် မာဟတ်ကပြောကြား ခဲ့သည်။
အစည်းအဝေးစတင်ချိန်တွင် အမေရိကန်ဒေါ်လာ တစ်ဘီလျံကူညီမည်ဟု အိန္ဒိယနိုင်ငံခြားရေးဝန်ကြီး ဆပ်ရှ်မာဆွာရတ်ဂျ်က ကတိပြုစဉ် တရုတ်ကလည်း ယွမ် သုံးဘီလျံ(အမေရိကန်ဒေါ်လာ ၈၄၃သန်း)ကူညီမည်ဟု ကတိပြုခဲ့သည်။
နီပေါ၏အိမ်နီးချင်းနိုင်ငံကြီးနှစ်ခုမှာ နီပေါနိုင်ငံအပေါ် သြဇာလွှမ်းမိုးရန် ယှဉ်ပြိုင်နေခဲ့ကြပြီး နှစ်နိုင်ငံစလုံးသည် နီပေါ၏ ကူညီ ကယ်ဆယ်ရေးလုပ်ငန်းများတွင် ကြီးမားသည့်ကဏ္ဍမှ ပါဝင်ခဲ့ကြသည်။ နီပေါပြန်လည်ထူထောင်ရေးအတွက် အာရှဖွံ့ဖြိုးရေး ဘဏ် (အေဒီဘီ)မှ အမေရိကန်ဒေါ်လာ သန်း ၆၀၀၊ ဂျပန်မှ အမေရိကန်ဒေါ်လာ သန်း ၂၆၀၊ အမေရိကန်မှ အမေရိကန်ဒေါ်လာ သန်း ၁၃၀၊ အီးယူမှ အမေရိကန်ဒေါ်လာသန်း ၁၀၀၊ ဗြိတိန်မှ အမေရိကန်ဒေါ်လာ ၅၈သန်း ကူညီကြမည်ဖြစ်ပြီး အစောပိုင်းက ကမ္ဘာ့ဘဏ်မှ အမေရိကန်ဒေါ်လာ သန်း ၅၀၀ကူညီမည်ဟု ကမ်းလှမ်းထားသည်။
ဥရောပသို့ ရောက်ပြီးနောက် ပျောက်ဆုံးသည့် ရွှေ့ပြောင်းကလေးငယ်ပေါင်း တစ်သောင်းကျော်ရှိ
By ဘီဘီစီ 
အီးယူ၊ ဖေဖော်ဝါရီ ၁ ။               ။ ပြီးခဲ့သည့် နှစ်နှစ်အတွင်း ဥရောပသို့ရောက်ရှိပြီးနောက် ပျောက်ဆုံးဖွယ်ရှိသည့် ရွှေ့ပြောင်းကလေးငယ်ပေါင်း တစ်သောင်းကျော်ရှိကြောင်း အီးယူရဲထောက်လှမ်းရေး ယူနစ်က ပြောသည်။
နိုင်ငံများတွင် အသိအမှတ်ပြုမှတ်ပုံတင်ပြီးနောက် ပျောက်ဆုံးသွားသည့် အရွယ်မရောက်သေးသော ကလေးငယ်ပေါင်းက ထောင်ပေါင်းများစွာရှိနေကြောင်း အီးယူရဲက ပြောသည်။
ကလေးငယ်များနှင့် ငယ်ရွယ်သူများကို ရာဇဝတ်ဂိုဏ်းများက လိင်ဆိုင်ရာစေခိုင်းရန်နှင့် ကျွန်လုပ်ခိုင်းစေခြင်းများအတွက် အသုံးချနိုင်သည်ဟု သတိပေးထားသည်။
ပြီးခဲ့သည့်နှစ်က မိသားစုမပါဘဲ ဥရောပသို့ ရောက်လာကြသည့် ရွှေ့ပြောင်းကလေးငယ်ပေါင်းမှာ ၂၆၀၀၀ ဝန်းကျင်ရှိကြောင်း Save the Children အဖွဲ့က ပြောသည်။
အင်ဒိုနီးရှားတွင် ဇီကာပိုးတွေ့ရှိ
By ဘန်ကောက်ပို့စ် 
ဂျကာတာ၊ ဖေဖော်ဝါရီ ၁ ။             ။ အင်ဒိုနီးရှားနိုင်ငံအတွင်း ဇီကာရောဂါပိုးဖြစ်ပွားသူတစ်ဦးကို တွေ့ရှိကြောင်း အင်ဒိုနီးရှားသုတေသနအဖွဲ့တစ်ဖွဲ့က ပြောပြီး နိုင်ငံတွင်း ရောဂါပိုး ပျံ့နှံ့ဝင်ရောက်နေပြီဖြစ်သည်။
Eijkman Institute for Molecular Biology အဖွဲ့မှ ထုတ်ပြန်သည့် ယင်းသတင်းနှင့်ပတ်သက်ပြီး အင်ဒိုနီးရှားကျန်းမာရေးဝန်ကြီးဌာနက ချက်ချင်းမှတ်ချက်ပေးခြင်း မရှိသေးပေ။
ခြင်မှ ပေါက်ဖွားသည့် ယင်းရောဂါပိုးသည် အမေရိကားတွင် ပျံ့နှံ့ဖြစ်ပွားပြီး သတိပေးချက်များ ထုတ်ပြန်ထားသည်။ ယင်းရောဂါပိုးသည် မွေးစကလေးများတွင် ဦးနှောက်ပျက်စီးမှုဖြစ်စေပြီး ငှက်ဖျားရောဂါပိုး လက္ခဏာများနှင့်လည်း ဆင်တူသည်။
ဆူမတြားကျွန်း ဂျမ်ဘီပြည်နယ်တွင် နေထိုင်သူ နိုင်ငံရပ်ခြားသို့ လုံးဝထွက်ခွာဖူးခြင်း မရှိသည့် အသက် ၂၇ နှစ်အရွယ် အမျိုးသားတစ်ဦးတွင် ရောဂါပိုး တွေ့ရှိခြင်းဖြစ်ကြောင်း ယင်းအဖွဲ့က ပြောသည်။
ပြည်နယ်အတွင်း ငှက်ဖျားပိုးဖြစ်ပွားမှုကို သုတေသနတိုင်းတာရာမှ ယခုကဲ့သို့ ဇီကာပိုးဖြစ်ပွားသူကို တွေ့ရှိခြင်းလည်းဖြစ်သည်။
"""ငှက်ဖျားပိုးစမ်းသပ်ရာတွင် မရှိကြောင်းတွေ့ရှိပြီး ဆက်လက်စစ်ဆေးရာမှ ဇီကာပိုးဖြစ်ကြောင်း သိရှိခြင်းဖြစ်ပါတယ်။""ဟု အဖွဲ့၏ လက်ထောက်ညွန်ကြားရေးမှူးချုပ်ဖြစ်သူ Herawati Sudoyo က အေအက်ဖ်ပီသို့ ပြောသည်။"
အမေရိကန်ရေတပ်သားများကို ဖမ်းဆီးခဲ့သည့် စစ်သားများအား အီရန်က ဆုတံဆိပ်များ ချီးမြှင့်
By International Business Times 
တီဟီရန်၊ ဖေဖော်ဝါရီ - ၁ ။               ။ အီရန်နိုင်ငံပိုင် သတင်းဌာန ပရပ်စ်တီဗီ၏ ပြောကြားချက်အရ ယခုနှစ်စောပိုင်းက အမေရိကန် သင်္ဘောသား ၁၀ ယောက်ကို ဖမ်းဆီးခဲ့သည့် အီရန် တော်လှန်ရေး အစောင့်တပ်သား ၅ယောက်ကို ဆုတံဆိပ်များ ပေးအပ်ခဲ့သည်ဟု ဆိုသည်။
ဆုတံဆိပ်များကို စက်ချွတ်ယွင်းသွားသောကြောင့် ပါရှန်းပင်လယ်ကွေ့ အီရန် ရေပိုင်နက်ထဲတွင် မျောနေသည့် သင်္ဘော သားများကို ဖမ်းဆီးခဲ့သည့် တပ်စုများမှ တပ်မှူးများကို ပေးအပ်ခဲ့ခြင်းဖြစ်သည်ဟု ဆိုသည်။
ထောက်လှမ်းရန် ရည်ရွယ်ချက်ဖြင့် ဝင်ရောက်လာခြင်းဟုတ်မဟုတ်ကို မေးမြန်းရန်အတွက် အမေရိကန် သင်္ဘောသားများကို ဖမ်းဆီးရခြင်းဖြစ်သည်ဟု အီရန်အာဏာပိုင်များက ပြောကြားခဲ့ပြီးနောက် ပိုင်းတွင် အမေရိကန်များကို ပြန်လွှတ်ပေးခဲ့သည်။
ထိုအဖြစ်အပျက်ကြောင့် အမေရိကန်ပြည်ထောင်စုတွင် ပြင်းထန်သော ဝေဖန်မှုများ ထွက်ပေါ်လာခဲ့ပြီး၊ အထူးသဖြင့် သမ္မတ ဘားရက်အိုဘားမား၏ အီရန်ပေါ်လစီကို မကျေနပ်ကြသည့် ရီပတ်ဘလီကင်များက ပြင်းပြင်းထန်ထန် ဝေဖန်ခဲ့ကြသည်။
သူ့တပ်သားများ၏ ရဲစွမ်းသတ္တိကို ဂုဏ်ပြုသည့်အနေဖြင့် အာယာတိုလာ အလီ ခါမေနီက ဖတ် (Fath)ဟုခေါ်သည့် ဆုတံဆိပ်များကို ပေးအပ်ခဲ့ခြင်းပင် ဖြစ်သည်။
အချို့ကမူ အမေရိကန်တပ်သားများကို ဖမ်းဆီးသည့်အတွက် အီရန်က သူ့အစောင့်တပ်များကို ဆုချခြင်းမှာ နှစ်နိုင်ငံဆက်ဆံရေးအကြောင်း အမေရိကန်အစိုးရ၏ ပြောစကားများနှင့် ဖီလာဆန့်ကျင်နေ သည်ဟု မှတ်ချက်ပြုကြသည်။
အမေရိကန် နိုင်ငံခြားရေးဝန်ကြီး ဂျွန်ကယ်ရီက အကျဉ်းသား ၁၀ယောက် လွှတ်ပေးမှုကို အီရန်-အမေရိကန် သံတမန်ရေးတွင် ခေတ်သစ်တစ်ခုဟု ချီးမွမ်းပြောကြားနေချိန်တွင် အခြားသူများကမူ ဆုချသည့် လုပ်ရပ်မှာ နှစ်နိုင်ငံကို မူလကနဦး အခြေအနေသို့ ပြန်လည် ရောက်ရှိသွားစေသောကြောင့် ကယ်ရီ၏ အကဲဖြတ်ချက်မှာ ရက်ရောလွန်းသည်ဟု မြင်ကြသည်။
အိုဘားမားအစိုးရက အီရန်နှင့် နျူကလီးယားသဘောတူညီချက်ကို ဒဏ်ခတ်ပိတ်ဆို့မှုများ ဖယ်ရှားပေးခြင်းဖြင့် လဲလှယ်ရယူခဲ့ပြီးနောက်တွင် အီရန်နှင့် ဆက်ဆံရေးမှာ အမေရိကန် နိုင်ငံရေးတွင် အခြေအတင် ငြင်းခုန်ရသည့် ပြဿနာတစ်ရပ် ဖြစ်နေသည်။
ဆယ်စုနှစ်များစွာ အနိုင်ကျင့်သည့်ခင်ပွန်းအား သတ်ခဲ့သည့် အမျိုးသမီးကို ပြင်သစ်သမ္မတက လွတ်ငြိမ်းချမ်းသာခွင့်ပေး
By အေအက်ဖ်ပီ 
ပါရီ၊ ဖေဖော်ဝါရီ ၁ ။             ။ ဆယ်စုနှစ်များစွာအနိုင်ကျင့်နေခဲ့သော ခင်ပွန်းဖြစ်သူကို သတ်ဖြတ်မှုအတွက် ထောင် ၁၀ နှစ်ချမှတ်ခံထားရသော အမျိုးသမီးတစ်ဦးကို ပြင်သစ်သမ္မတ ဖရန်ဆွာအော်လွန်းက ဇန်နဝါရီ ၃၁ တွင် လွတ်ငြိမ်းချမ်းသာခွင့် ပေးလိုက်ကြောင်း သမ္မတရုံးက ကြေညာလိုက်သည်။
လူသားတစ်ဦးအတွက် ချွင်းချက်သဘောဆောင်သော အခြေအနေတွင် ဂျက်ကလင်းဆော်ဗေ့ဂျ်အား မိသားစုထံ အမြန်ဆုံးပြန်စေရန် သမ္မတက ဆန္ဒရှိခဲ့သည်ဟု သမ္မတရုံး၏ ကြေညာချက်တွင် ဖော်ပြ ထားသည်။
အော်လွန်းက ပေးသည့် ရှားပါးသည့် လွတ်ငြိမ်းချမ်းသာခွင့်ကြောင့် အသက် ၆၈နှစ်အရွယ် ဂျက်ကလင်းမှာ ပြစ်ဒဏ်များစွာလျော့သွာပြီး ဧပြီလလယ်တွင် ထောင်မှ လွတ်မည်ဖြစ်သည်ဟု သူမ၏ရှေ့နေ များက အေအက်ဖ်ပီသို့ ပြောသည်။ ထို့ကြောင့် သူမမှာ ထောင်တွင်း၌ သုံးနှစ်ကျော်သာနေရမည်ဖြစ်သည်။
"ဆော်ဗေ့ဂျ်၏ အမှုမှာ ပြင်သစ်တွင် အများပြည်သူစိတ်ဝင်စားသော အငြင်းပွားဖွယ်ရာ ကိစ္စတစ်ခုဖြစ်လာခဲ့ပြီး သူမအားလွှတ်ပေးရေး တောင်းဆိုသော အသနားခံစာတွင် လူ ၄၀၀,၀၀၀ကျော်က လက်မှတ်ထိုးခဲ့ကြသည်။"
"""ကျမအရမ်းကို ပျော်လည်းပျော်၊ ကျေးဇူးလည်းတင် စိတ်ထဲလည်း အတော်ကို ပေါ့သွားခဲ့ပါတယ်""ဟု ဆော်ဗေ့ဂျ်အား ကူညီရေးအဖွဲ့ကို တည်ထောင်သူ အီဗာဒါလန်က ပြောသည်။ အော်လွန်းသည် ဇန်နဝါရီ ၂၉က ဆော်ဗေ့ဂျ်၏ သမီးများ၊ ရှေ့နေများနှင့် ပထမဆုံးအကြိမ်တွေ့ဆုံခဲ့သည်။"
ဆော်ဗေ့ဂျ်သည် နော်ဘတ်မာရော့ဆိုသူ အမျိုးသားနှင့် အိမ်ထောင်သက် ၄၇ နှစ်ရှိခဲ့သည်။ နော်ဘတ်မှာ အကြမ်းဖက် အရက်သမားတစ်ဦးဖြစ်ပြီး သူမအား မုဒိမ်းကျင့် ရိုက်နှက်ရုံမက သမီးများကိုလည်း ရိုက်နှက်သည်ဟု ဆော်ဗေ့ဂျ်က ဆိုသည်။ ထို့အပြင် သားဖြစ်သူကိုပါ ဆဲဆိုအနိုင်ကျင့်သည်ဟု ဆိုသည်။
သားဖြစ်သူ သူ့ကိုယ်သူ ကြိုးဆွဲချသော ၂၀၁၂ စက်တင်ဘာ ၁၀တွင် ဆော်ဗေ့ဂျ်သည်သည် ခင်ပွန်းဖြစ်သူအား နောက်ဖက်မှ ရိုင်ဖယ်ဖြင့် သုံးချက်ပစ်ခဲ့သည်။ ၂၀၁၄ အောက်တိုဘာတွင် လူသတ်မှုဖြင့် ထောင် ၁၀ နှစ်ချမှတ်ခံရသည်။ ၂၀၁၅ ဒီဇင်ဘာတွင် အယူခံတင်သည်။ ကိုယ့်ကိုယ်ကိုယ်ကာကွယ်ပိုင်ခွင့်အရ အပြစ်မရှိကြောင်း အသနားခံလွှာမှာလည်း ပယ်ချခံခဲ့ရသည်။
Osez le Feminisme (Dare To Be Feminist) အဖွဲ့က အကြမ်းဖက်ခံရသော အမျိုးသမီးများအမှုတွင် ကိုယ့်ကိုယ်ကိုယ်ကာကွယ်ပိုင်ခွင့်၏ ဖွင့်ဆိုချက်ကို ချဲ့ထွင်ရန် တောင်းဆိုခဲ့သည်။ သူမ၏အမှုက သိမ်မွေ့သည့် အငြင်းပွားဖွယ်တရားရေးစောဒကတက်မှုကို မီးမောင်းထိုးပြခဲ့သည်။
အကြမ်းဖက်ခံရသော အိမ်ထောင်သည်များနှင့် ပတ်သက်သော ကိုယ့်ကိုယ်ကိုယ်ကာကွယ်ပိုင်ခွင့်အား ပိုမိုကောင်းမွန်စွာ ဆောင်ရွက်ရေး ဆော်ဗေ့ဂျ်၏ ရှေ့နေ နာသာလီတိုမာဆီနီက ရုံးတော်သို့ တင်ပြလျှောက်ထားခဲ့သည်။
ဂျပန်တွင် ကြီးမားသန်မာ၍ ဆွဲဆောင်မှုရှိသော ဂေါ်ရီလာမျောက်ဝံကြီးကို ကြည့်ရှုရန် တိရစ္ဆျာန်ရုံတွင် အမျုုိးသမီးများ ကြိတ်ကြိတ်တိုး
By အေအက်ဖ်ပီ 
တိုကျို၊ ဇွန် ၂၆ ။       ။ ကြွက်သားများဖြင့် ကြည့်ကောင်းသည့် မျောက်ဝံကြီးတစ်ကောင် ဂျပန်တိရစ္ဆျာန် ရုံတစ်ခုတွင် ရောက်ရှိနေ သည်ဆိုသည့် သတင်းဂယက်ကြောင့် အဆိုပါမျောက်ဝံကြီး မည်ကဲ့သို့ကြီးမားသန်မာ၍ ဆွဲဆောင်မှုရှိသည်ကို သိရှိရန် အမျိုးသမီး များ ယင်းတိရစ္ဆျာန်ရုံသို့ ကြိတ်ကြိတ်တိုးရောက်ရှိနေသည်ဟု သိရသည်။
အသက် ၁၈ နှစ်ရှိနေပြီဖြစ်သော အရွယ်ရောက်တောင်ပေါ်နေဂေါ်ရီလာဖြစ်သည့် အဆိုပါဂေါ်ရီလာ၏ အမည်ကို ရှာဘာနီ ဟု ပေးထားသည်။
အလေးချိန် ကီလိုဂရမ် ၁၈၀ ခန့်ရှိ ရှာဘာနီသည် နာဂိုယာရှိ ဟီဂါရှီယာမာတိရစ္ဆျန်ရုံနှင့် ရုက္ခဗေဒဥယျာဉ်တွင် စတားတစ်ဦးကဲ့သို့ အာရုံစိုက်ခြင်းခံနေရသည်။ ရှာနီဘာက Zoolander ဟာသရုပ်ရှင်ကားထဲမှ ရုပ်ရှင်မော်ဒယ်ကဲ့သို့ အမူအယာမျိုးလည်း လုပ်တတ် သည်ဆိုသည်။
"""သူက သူ့လက်ပေါ် မေးတင်ပြီး ခင်ဗျားကို စိုက်ကြည့်တတ်တယ်""ဟု တိရစ္ဆန်ရုံပြောခွင့်ရအမျိုးသား တာကာယူကီအီရှိကာဝါ က အေအက်ဖ်ပီသို့ ဇွန် ၂၆ ကပြောကြားခဲ့သည်။"
"""သူက အခြားဂေါ်ရီလာမျောက်ဝံတွေထက်တော့ တမူထူးပါတယ်။ သူ့ရဲ့ကာယပိုင်းကတော့ အထွဋ်အထိတ်ကိုရောက်နေပါပြီ။  ဒီကိုလာကြတဲ့သူတွေထဲမှာ အမျိုးသမီးတွေကများတယ်ခင်ဗျ။ အမျိုးသမီးတွေကတော့ သူဟာသိပ်ကိုကြည့်ကောင်းတယ်လို့ ဆိုပါတယ်"" ဟု၎င်းက ဆက်လက်ပြောကြားခဲ့သည်။"
"၂၀၀၇ခုနှစ်ကတည်းက ယင်းတိရစ္ဆျာန်ရုံသို့ ရောက်နေခဲ့သော ရှာဘာနီသည် ယခုနှစ်အစောပိုင်းက တိရစ္ဆျာန်ရုံ၏ နွေဦးပွဲတော် အတွက် လှုပ်ဆော်မှုမော်ဒယ်အဖြစ်အရွေးခံရပြီးနောက် ထင်ပေါ်ကျော်ကြားလားခဲ့သည်။ ထို့အပြင် ၎င်း၏ ဖခင်ပီသသော ကျွမ်းကျင်မှုများကိုလည်း အမျိုးသမီးများက သဘောကျနေသည်။"" သူကဖခင်တစ်ဦးပါ။ သူဟာ သူ့ရဲ့ကလေးတွေကို အမြဲတမ်း ကာကွယ်စောင့်ရှောက်ပါတယ်""ဟု အီရှိကာဝါကပြောသည်။ ၎င်း၏ ကြင်နာတတ်မှုကလည်း ဆွဲဆောင်နိုင်သည်ဟု တိရစ္ဆျာန်ရုံ သွားခဲ့သူများက ယူဆလျက်ရှိသည်။"
အမျိုးသမီးများက ရှာဘာနီသည် ဆွဲဆောင်မှုရှိပြီး အမျိုးသားမော်ဒယ်တစ်ဦးနှင့် တူသည်ဟုလည်း လူမှုကွန်ယက်တွင် ရေးသား ကြသည်။
တရုတ်နိုင်ငံက ဗြိတိသျှဘုန်းကြီးကို သတ်ဖြတ်သည့် တရားခံနှစ်ယောက်ကို သေဒဏ်စီရင်တော့မည်
By ဘန်ကောက်ပို့စ် 
ပေကျင်း၊ ဖေဖော်ဝါရီ - ၁ ။                      ။ နိုင်ငံပိုင်မီဒီယာ၏ ပြောကြားချက်အရ ဥရောပတွင် ပထမဆုံး တိဘတ်ဘုန်းကြီးကျောင်းကို တည်ထောင်ခဲ့သည့် ဗြိတိသျှဘုန်းကြီးတစ်ပါးကို ဓားဖြင့်ထိုးသတ်ခဲ့သည့် အမျိုးသားနှစ်ဦးကို တရုတ်နိုင်ငံက ကွက်မျက်တော့မည်ဖြစ်သည်ဟု ဆိုသည်။
စကော့တလန်မှ ဆမ်ရဲလင်းဘုန်းကြီးကျောင်းကို ပူးတွဲတည်ထောင်ခဲ့သူဖြစ်သည့် အကွန်း တူကူ ရင်ပိုချေးကို ၂၀၁၃ခုနှစ်က အနောက်တောင်ပိုင်း ချန်တူးမြို့ရှိ ၎င်း၏ နေအိမ်တွင် ဓားဒဏ်ရာ များစွာဖြင့် သေဆုံးနေသည်ကို တွေ့ရှိခဲ့ကြသည်။
နိုင်ငံပိုင် China News Service က တနင်္ဂနွေနေ့ နှောင်းပိုင်း သတင်းပို့ချက်အရ ချန်တူးတရားရုံးတစ်ခုက တူဒန်း ဂူဆန်းနှင့် ဇာရင်း ဘန်ဂျူးတို့နှစ်ဦးကို အကွန်းနှင့် အခြားနှစ်ဦးကို သတ်ဖြတ်မှုအတွက် သေဒဏ်ချမှတ်ခဲ့ပြီး အခြားကြံရာပါတစ်ဦးကိုလည်း ထောင် ၃နှစ် ပြစ်ဒဏ်ချမှတ်ခဲ့သည်ဟု ဆိုသည်။
စကော့တလန် ဘုန်းကြီးကျောင်းတွင် အလုပ်လုပ်ခဲ့သည့် ဂူဆန်းနှင့် ဘန်ဂျူးတို့နှစ်ဦးက အကွန်း၊ အကွန်း၏တူနှင့် ယာဉ်မောင်းတို့ကို ယွမ်ငွေ ၂.၇သန်း ပေးချေမှုနှင့် ပတ်သက်၍ စကားများရာမှ ဓားဖြင့် ထိုးသတ်ခဲ့သည်ဟု အာဏာပိုင်များက ပြောကြားခဲ့သည်။
အသက်၇၀တွင်းသို့ ချဉ်းနင်းနေပြီဖြစ်သည့် အကွန်းမှာ ၁၉၅၉ခုနှစ် တိဘတ်မှ ထွက်ပြေးလာပြီးနောက်တွင် ဗြိတိန်နိုင်ငံသား ခံယူထားသူတစ်ယောက်ဖြစ်ပြီး ၁၉၆၇ခုနှစ်တွင် စကော့တလန် တောင်ကုန်းများကြား၌ ဘုန်းကြီးကျောင်းကို တည်ထောင်ခဲ့သည်။
အကွန်းမှာ တိဘတ်ဗုဒ္ဓဘာသာတွင် အလေးစားအပ်ဆုံး ဆရာများကိုသာ ပေးအပ်သည့် ဂုဏ်ထူးဆောင် ရင်ပိုချေးဘွဲ့ထူး လက်ခံရရှိထားသူပင်ဖြစ်ပြီး ၎င်းမှာ လုပ်ကြံသတ်ဖြတ်ခံရခြင်းပင် ဖြစ်ကြောင်း ဘုန်းကြီးကျောင်းက ပြောကြားခဲ့သည်။
ထိုဘုန်းကြီးကျောင်းမှာ အနုပညာရှင်များနှင့် ဂီတပညာရှင်များ လာရောက်လည်ပတ်လေ့ရှိရာ ဘုရားဖူးနေရာတစ်ခုဖြစ်ပြီး၊ လီယိုနာ့ ကိုဟင်နှင့် ဒလိုင်လာမားလို အဆင့်မြင့် တိဘတ်ဘုန်းတော်ကြီးများပင် ပါဝင်နေသည်ဟု ဆိုသည်။
တရုတ်နိုင်ငံမှ ထွက်ပြေးလာခဲ့သော်လည်း အကွန်းမှာ ပေကျင်းအာဏာပိုင်များနှင့် ဆက်ဆံရေးကို ထိန်းသိမ်းထားပြီး၊ တိဘတ်ဒေသများသို့ ပုံမှန်သွားရောက်လေ့ရှိခဲ့သည်။
တိဘတ်လူမျိုးအများစုက တရုတ်က ၎င်းတို့၏ ဘာသာရေးလွတ်လပ်ခွင့်နှင့် ယဉ်ကျေးမှုကို ဖိနှိပ်သည်ဟု ပြောသော်လည်း ပေကျင်းကမူ မဖွံ့ဖြိုးသေးသည့် ဒေသသို့ ကြီးစွာသော ရင်းနှီးမြှုပ်နှံမှုကို ဆောင်ကျဉ်းလာခဲ့သည်ဟု ပြောကြားနေခဲ့သည်။
မလေးရှား နိုင်ငံပိုင် ရင်းနှီးမြှုပ်နှံမှု ရံပုံငွေထဲမှ ကန်ဒေါ်လာ ၄ဘီလျံ အခိုးခံရဟု ဆွစ်ဇာလန်ပြောကြား
By ဘန်ကောက်ပို့စ် 
ဂျနီဗာ၊ ဖေဖော်ဝါရီ - ၁ ။             ။ နိုင်ငံပိုင် ဖွံ့ဖြိုးရေးရံပုံငွေမှ ကန်ဒေါ်လာ ၄ ဘီလျံကို ကဲ့ထုတ်သွားသည်ဟု ဆွစ်အစိုးရရှေ့နေများက ပြောကြားလာပြီးနောက်တွင် မလေးရှားအစိုးရမှာ အကျင့်ပျက်ခြစားမှု စွဲချက်များဖြင့် နပန်းလုံးနေရဆဲပင် ဖြစ်သည်။
1 Malaysia Development Berhad (1MDB)မှ ပျောက်ဆုံးနေသည့် ငွေတစ်ချို့မှာ မလေးရှားအစိုးရအရာရှိဟောင်းများ၊ အာရပ်စော်ဘွားများ ပြည်ထောင်စုမှ လက်ရှိနှင့် လက်ဟောင်း အစိုးရအရာရှိများ ကိုင်ဆောင်ထားသည့် ဆွစ်ဘဏ်စာရင်းများထဲတွင် ပြန်ပေါ်လာသည်ဟု ဆွစ်ဇာလန်အစိုးရရှေ့နေချုပ်က ဇန်နဝါရီလ ၂၉ရက်နေ့က ပြောကြားခဲ့သည်။
ဆွစ်ဥပဒေကို ချိုးဖောက်ဖွယ်ရှိနေသောကြောင့် ၎င်းတို့၏ စုံစမ်းစစ်ဆေးမှုတွင် ကူညီရန် ဆွစ်အာဏာပိုင်များက မလေးရှားကို တောင်းဆိုထားသည်။ မလေးရှား ရှေ့နေချုပ် မိုဟာမတ် အပန်ဒီ အလီကလည်း ၎င်း၏ အရာရှိများက စုံစမ်းစစ်ဆေးမှုများတွင် ပူးပေါင်းဆောင်ရွက်လိမ့်မည်ဖြစ်ကြောင်း ပြောကြားခဲ့သည်။
ကန်ဒေါ်လာ ၆၈၁သန်း ၎င်း၏ ကိုယ်ပိုင်ဘဏ်စာရင်းထဲသို့ လွှဲပြောင်းသွားမှုကို စုံစမ်းစစ်ဆေးရာတွင် ဝန်ကြီးချုပ် နာဂျစ် ရာဇက်မှာ မည်သည့်မသမာမှုမျှ မကျူးလွန်ကြောင်း ရှေ့နေချုပ်က ကြေညာခဲ့ပြီး ရက်ပိုင်းအကြာတွင် ဆွစ်ဇာလန်၏ စုံစမ်းစစ်ဆေးမှုသတင်း ထွက်ပေါ်လာခဲ့ခြင်းပင် ဖြစ်သည်။ ငွေများမှာ ဆော်ဒီတော်ဝင်မိသားစုထံမှ ပုဂ္ဂိုလ်ရေးအရ လှူဒါန်းသည့် ငွေများဖြစ်ပြီး၊ ယင်းတို့အနက် ကန်ဒေါ်လာ သန်း၆၂၀ကို ပြန်ပေးခဲ့ကြောင်း နာဂျစ်၏ ပြောခွင့်ရပုဂ္ဂိုလ်က ပြောကြားခဲ့သည်။
မလေးရှား၏ အကျင့်ပျက်ခြစားမှု တိုက်ဖျက်ရေးအေဂျင်စီကမူ ဖြေရှင်းချက်ကို မကျေနပ်လှဘဲ၊ နာဂျစ် ပြစ်မှုကင်းရှင်းကြောင်း ဆုံးဖြတ်ချက်ကို ပြန်လည်သုံးသပ်နိုင်အောင် ကြိုးစားသွားမည်ဟု ပြောကြား ခဲ့သည်။
သို့ရာတွင် 1MDBကို စုံစမ်းစစ်ဆေးမှုမှာ နာဂျစ်၏ ဘဏ်စာရင်းထဲ စီးဝင်သွားသည့် ငွေကြေးများနှင့် သီးခြားကိစ္စဖြစ်သည်ဟု အပန်ဒီက ပြောကြားခဲ့သည်။
ဆွစ် ရှေ့နေချုပ်ရုံးကမူ နိုင်ငံခြားအရာရှိများ၏ လာဘ်ယူမှု၊ အစိုးရရုံးများတွင် အလွဲသုံးစားလုပ်မှု၊ 1MDBတွင် ငွေရှော်မှု၊ စီမံခန့်ခွဲမှုအမှားများနှင့် ဆက်နွယ်နေနိုင်သည့် ဆွစ်ဥပဒေများကို ချိုးဖောက်မှုအလားအလာကို စုံစမ်းစစ်ဆေးလျှက်ရှိသည်ဟု ပြောကြားခဲ့သည်။
1MDB၏ အကြံပေးဘုတ်အဖွဲ့ကို နာဂျစ်က ကြီးမှူးပြီး၊ လက်ရှိတွင် ထိုကုမ္ပဏီမှာ ကန်ဒေါ်လာ ၁၁ဘီလျံအကြွေးတင်နေမှုနှင့် တလွဲစီမံခန့်ခွဲမှုများ ရှိနေသည်ဟု စွဲချက်များအပေါ် အငြင်းပွားနေရသည်။
မက္ကဆီကိုတွင် မွေးနေ့ပါတီတစ်ခု၌ လူ ၁၁ ဦးပစ်သတ်ခံရ
By ပရက်စ်တီဗွီ 
ဂူအာရေရို၊ ဖေဖော်ဝါရီ ၁ ။            ။ မက္ကဆီကို တောင်ပိုင်းတွင် မွေးနေ့ပါတီတစ်ခု၌ အနည်းဆုံးလူ ၁၁ ဦးပစ်သတ်ခံခဲ့ရသည်ဟု အာဏာပိုင်များက ပြောသည်။ ဇန်နဝါရီ ၂၉ က ဂူအာရေရိုပြည်နယ်တွင် ဆယ်ကျော်သက်တစ်ဦး၏ ၁၅နှစ်မြောက် မွေးနေ့ပါတီတစ်ခုတွင် ပစ်ခတ်မှုဖြစ်ပွားခဲ့ခြင်းဖြစ်သည်ဟု အုပ်ချုပ်ရေးမှူး ဟက်တာအက်စတူဒီလိုက ပြောသည်။
"""၁၅နှစ်မြောက်မွေးနေ့ပါတီတစ်ခုမှာ ပြသနာတစ်ခုဖြစ်ပါတယ်။ ကျွန်တော်တို့ရရှိထားတဲ့ သတင်းအချက်အလက်တွေအရတော့ လူ ၁၁ဦးသတ်ဖြတ်ခံခဲ့ရပါတယ်""ဟု အက်စတူဒီလိုက အေအက်ဖ်ပီသို့ ဇန်နဝါရီ ၃၁ ကပြောသည်။ နောက်ထပ်အသေးစိတ်အချက်အလက်များ မပြောကြားခဲ့ပေ။ ဇန်နဝါရီ ၂၉က ဂူအာရေရိုတွင် အလောင်းခုနှစ်လောင်းကို အာဏာပိုင်များက တွေ့ရှိခဲ့ကြသည်။ အလောင်း အားလုံးတွင် နှိပ်စက်ခံရသည့်လက္ခဏာများတွေ့ရှိခဲ့ပြီး ခြေနှင့် လက်တွင် ကြိုးများတုပ်ထားကာ ဦးခေါင်းတွင် သေနတ်ကျည်ဒဏ်ရာရှိသည်။"
ဂူအာရေရိုပြည်နယ်သည် မက္ကဆီကိုတွင် ကြောက်မက်ဖွယ်အကောင်းဆုံးနှင့် အန္တရာယ်အကြီးဆုံးပြည်နယ်တစ်ခု ဖြစ်လာသည်။ မူးယစ်ဆေးဝါးနှင့် ပတ်သက်သည့် ပြန်ပေးဆွဲ သတ်ဖြတ်မှုများ ဖြစ်ပွား ရာပြည်နယ်လည်းဖြစ်သည်။ လွန်ခဲ့သည့်နှစ် အောက်တိုဘာနှင့် ဒီဇင်ဘာကြား နှစ်လအတွင်း ယင်းပြည်နယ်တွင် စုစုပေါင်းလူသတ်မှု ၃၂၄မှုဖြစ်ပွားခဲ့ရာ အားလုံးမှာ ကြိုတင်ကြံစည်မှုနှင့် မူးယစ်ဆေးဝါးမှု များဖြစ်သည်ဟု တရားဝင်ထုတ်ပြန်သော စာရင်းများအရ သိရှိရသည်။
ဂျော့ဆိုးရော့စ်နှင့် ဟိမ်းဆာဘန်တို့ ကလင်တန်၏ မဲဆွယ်စည်းရုံးမှုအတွက် ဒေါ်လာ ၁၂ သန်းပေး
By ပရက်စ်တီဗွီ 
အမေရိကန်ဘီလျံနာ ဂျော့ဆိုးရော့စ်သည် လွန်ခဲ့သည့်လက အမေရိကန် ဒီမိုကရက်တစ်ပါတီ ပါတီမှ သမ္မတလောင်းနေရာအတွက် တစ်ပြေးနေသူ ဟီလာရီကလင်တန်၏ မဲဆွယ်စည်းရုံးမှု အတွက် ဒေါ်လာ ၆ သန်း လှူဒါန်းခဲ့သည်ဟု သတင်းတစ်ခုက ဆိုသည်။
ဆိုးရော့စ်သည် ၂၀၁၅ ခုနှစ်က ကလင်တန်ကိုယ်စား ဒေါ်လာ ၄၁ သန်း ကောက်ခံပေးခဲ့သော နိုင်ငံရေး စည်းရုံးမှုအတွက် အလှူငွေ ကောက်ခံသည့်အဖွဲ့ Priorities USA Action သို့ စုစုပေါင်း ဒေါ်လာ ၇ သန်း ပေးအပ်ခဲ့ပြီး ဖြစ်သည်။ အလှူငွေကောက်ခံသည့် အဆိုပါအဖွဲ့ super-PAC သည် လွန်ခဲ့သည့် ခြောက်လအတွင်း ဒေါ်လာ ၂၅ ဒသမ ၃ သန်းကို ကောက်ခံနိုင်ခဲ့သည်။ ဆိုးရော့စ်၏ ထည့်ဝင်မှုက လေးပုံတစ်ပုံနီးပါး ရှိသည်။
အစ္စရေး-အမေရိကန် မီဒီယာသူဋ္ဌေးကြီး ဟိမ်းဆာဘန်နှင့် ၎င်း၏ဇနီး ချယ်ရီတို့က ကလင်တန် ၏ စူပါပီအေစီသို့ စုစုပေါင်းဒေါ်လာ ၅ သန်း ထည့်ဝင်ပြီး ဖြစ်သည်။ ကလင်တန်က ဆာဘန်ထံသို့ စာတစ်စောင်ရေးခဲ့ရာ ယင်းစာတွင် အစ္စရေးကို ရည်ရွယ်သော သပိတ်မှောက်မှု၊ အခွင့်အရေး ရုပ်သိမ်းမှုနှင့် ပိတ်ဆို့အရေးယူမှု(BDS)မှန်သမျှ လူသိရှင်ကြား ကန့်ကွက်ပြောကြားမည်ဟု ကတိပြု ထားသည်။
ခုတ်မောင်းလာနေသည့် ရထားရှေ့selfie ရိုက်ချင်သည့် ဆယ်ကျော်သက် ရထားကြိတ်ကာ သေဆုံး
By ဘန်ကောက်ပို့စ် 
အိန္ဒိယနိုင်ငံတွင် ခုတ်မောင်းလာနေသည့် ရထားရှေ့နားခန့်မှနေ၍ selfie ဆက်ဖီရိုက်ရန် လုပ်သည့် ဆယ်ကျော်သက်တစ်ဦး ရထားကြိတ် သေဆုံးကြောင်း ရဲဌာနက ဖေဖော်ဝါရီ ၁ ရက်က ပြောသည်။
ချန်နိုင်းမြို့တွင် ယင်းဖြစ်ရပ်ဖြစ်ပွားခြင်းဖြစ်သည်။ ဇန်နဝါရီ ၃၁ ရက် ညနေပိုင်း၌ ယင်းလူ ငယ်က အပေါင်းအသင်းသူငယ်ချင်းများနှင့် အတူလာစဉ် ရထားခုတ်မောင်းလာနေသည့် သံလမ်း ပေါ်တက်၍ ရထားရှေ့ ဆက်ဖီရိုက်ဖို့လုပ်ရာမှ ခဏချင်းတွင်း ရထားတိုက်ကာ ၎င်းအား ဖြတ်ကြိတ် သွားခြင်း ဖြစ်သည်။
"""တကယ့်ကို ရူးနှမ်းတဲ့ အဖြစ်အပျက်ပါပဲ။ ဒီလိုပဲ လူငယ်လူရွယ်တော်တော်များများက ခုလို ဆက်ဖီရိုက်ရင်း မတော်တဆမှုတွေ ဖြစ်ကြတယ်။""ဟု ရထားဌာနအရာရှိက အေအက်ဖ်ပီ သတင်းဌာန သို့ ပြောသည်။"
ရထားကြိတ်ခံရကာ သေဆုံးသည့် ဆယ်ကျော်သက်လူငယ်မှာ အသက် ၁၆ နှစ်သာ ရှိသေးပြီး ယင်းနေ့က တိရစ္ဆာန်ရုံသို့ သွားရောက်လည်ပတ်ပြီး အပြန်တွင် ၎င်းဖြစ်ရပ်ပေါ်ပေါက်ခြင်းဖြစ်သည်။
ထိုလူငယ်က ရထားလမ်းပေါ်တက်ကာ ခုတ်မောင်းလာသည့် ရထားနှင့် နီးနိုင်သမျှ အနီးမှ ရထားရှေ့ ဆက်ဖီရိုက်နိုင်ရန် စောင့်ပြီး ဆက်ဖီရိုက်ဖို့ လုပ်ခြင်းဖြစ်ကြောင်း ဒေသတွင်း သတင်းများတွင် ဖော်ပြသည်။
ယခုဖြစ်ရပ်မတိုင်မီ သီတင်းပတ်အနည်းငယ်အတွင်းကလည်း မွမ်ဘိုင်းမြို့၌ ဆက်ဖီရိုက်ရန် လုပ်ရာမှ ပင်လယ်တွင်း ကျသွားသည့် မိန်းကလေးတစ်ဦးအား ကယ်ဆယ်ရာမှ လူတစ်ဦး ရေနစ် သေဆုံး     ခဲ့ပြီးနောက် အန္တရာယ်များသည့် ဆက်ဖီရိုက်ခြင်းများကို ရဲဌာနက နှိပ်ကွပ်တားမြစ်လျက်ရှိစဉ် ယခုဖြစ်ရပ် ထပ်မံဖြစ်ပွားခြင်းဖြစ်သည်။
မားစ်ကြောင့် တောင်ကိုရီးယားကို ရှောင်ကွင်းလာကြ၍ ဂျပန်သို့ တရုတ်ကမ္ဘာလှည့်များ ပိုမိုဝင်ရောက်လာမည်
By The China Daily 
ပေကျင်း၊ ဇွန်-၂၆ ။        ။ ပြည်ဝင်ခွင့်ပေါ်လစီသစ်၊ ငွေလဲနှုန်းနှင့် တောင်ကိုရီးယားမှာ အရှေ့အလယ်ပိုင်း အသက်ရှူ လမ်းကြောင်းရောဂါ မားစ်ဖြစ်ပွားနေသောကြောင့် နိုင်ငံခြားတွင် နွေရာသီအားလပ်ရပ် အပန်းဖြေမည့် တရုတ်ကမ္ဘာလှည့် များအတွက် ရေပန်းအစားဆုံးနေရာက ဂျပန်ဖြစ်ဖွယ်ရှိသည်။
ဇွန်လတစ်လတည်းမှာပဲ ဂျပန်ခရီးစဉ်ကို ကြိုတင်စာရင်းပေးသည့် ခရီးသည်ပေါင်း ၁၀၀၀၀ ရှိခဲ့ခြင်းကြောင့် ၁၀၀ရာခိုင်နှုန်း တိုးလာခဲ့သည်ဟု Ctrip.com မှာလွှင့်တင်လာသည့် သတင်းအရ သိရှိရသည်။
‘တရုတ်ကမ္ဘာလှည့်တွေဟာ ဒီနွေမှာ ဂျပန်ကို အလုံးအရင်းနဲ့ သွားကြလိမ့်မယ်’ဟု နန်ကျင်းအခြေစိုက် တရုတ်အွန်လိုင်း ခရီးသွားအေဂျင်စီဖြစ်သော Tuniu.comက ပြောကြားခဲ့သည်။  လတ်တလော ကိုရီးယားတွင် မားစ်ရောဂါ ကူးစက်ပျံ့ ပွားနေသောကြောင့် တရုတ်ခရီးသည်များက ၎င်းတို့၏ အားလပ်ရက်အစီအစဉ်များကို ပြောင်းလဲခဲ့ကြခြင်းဖြစ်သည်ဟု ဆိုသည်။
‘မားစ်ကြောင့် အကြီးအကျယ်အကျိုးအမြတ်ရသွားသူကတော့ ဂျပန်ပါပဲ’’ဟု ပြည်တွင်းခရီးသွားအေဂျင်စီတစ်ခု၏ မန်နေဂျာတစ်ဦး က ပြောကြားခဲ့သည်။
ထိုင်းလူမှောင်ခိုမှုနှိမ်နှင်းရေး၌ လူပေါင်း ၁၀၀ ကျော်ထက်မနည်းကို ဖမ်းဆီးခဲ့
By စီအင်န်အေ 
ထိုင်းနိုင်ငံအတွက် ဒေါ်လာဘီလီယံချီ ဝင်ငွေလမ်းဖြောင့်နေစေသည့် ငါးလုပ်ငန်းနယ်ပယ်၌ လူမှောင်ခိုကူးမှုများ ရှိနေခြင်းအတွက် ဥရောပသမဂ္ဂက ဆန့်ကျင်သပိတ်မှောက်မည် ခြိမ်းခြောက်ထား စဉ်မှစကာ လူမှောင်ခိုမှု တိုက်ဖျက်ရေးများ လုပ်ဆောင်လာခဲ့ရာတွင် ဖမ်းဆီးမိထားသူပေါင်း ၁၀၀ ကျော်ထက်မနည်းရှိကြောင်း ထိုင်းရဲတပ်ဖွဲ့က ဖေဖော်ဝါရီ ၁ ရက်က ပြောသည်။
ပြီးခဲ့သည့် ဧပြီလအတွင်းက ထိုင်းနိုင်ငံအား လူမှောင်ခိုမှုနှင့် ပတ်သက်ကာ အီးယူက အဝါရောင်အဆင့် သတိပေးပြီး တရားမဝင်ငါးဖမ်းလုပ်ငန်းများနှင့် ယင်းငါးဖမ်းလုပ်ငန်းများတွင် အလုပ်သမားများအား အလွဲသုံးစားဆက်ဆံနေခြင်းများအား ထိုင်းအာဏာသိမ်းစစ်အစိုးရအနေဖြင့် မဖြိုခွင်းပါက ပင်လယ်စာပို့ကုန်အားလုံးကို သပိတ်မှောက်ပိတ်ပင်ပစ်မည်ဖြစ်ကြောင်း ခြိမ်းခြောက် ခဲ့ခြင်းဖြစ်သည်။
ပြီးခဲ့သည့်လအတွင်းက ထိုင်းနိုင်ငံ၏ လူမှောင်ခိုဖြိုခွင်းမှု၌ တိုးတက်မှုများကို အကဲဖြတ်ရန် ဘရပ်ဆဲလ်မှ ကိုယ်စားလှယ် ထိုင်းနိုင်ငံသို့ လာရောက်လည်ပတ်ခဲ့သော်လည်း ထိုင်းပင်လယ် စာပို့ကုန်များအား သပိတ်မှောက်မည့် ဆုံးဖြတ်ချက်နှင့် ပတ်သက်ပြီး မည်သို့မျှ ပြောဆိုသွားခြင် းမရှိပေ။ အကယ်၍ ထိုင်းနိုင်ငံအနေဖြင့် ပင်လယ်စာတင်ပို့မှု ပိတ်ပင်ခံရပါက တစ်နှစ်တစ်နှစ်လျှင် အမေရိကန်ဒေါ်လာ တစ်ဘီလီယံမျှ အထိနာရမည်ဖြစ်သည်။
ထိုင်းနိုင်ငံသည် ကမ္ဘာတွင် တတိယအကြီးဆုံး ပင်လယ်စာတင်ပို့သည့် နိုင်ငံဖြစ်သည်။ မြန်မာ နှင့် ကမ္ဘောဒီးယားတို့ကဲ့သို့ အိမ်နီးချင်းနိုင်ငံများမှ လုပ်အားခပေးနည်းပါးသည့် အလုပ်သမားများ အင်အားနှင့် အလွန်အကျွံငါးဖမ်းယူမှုများဖြင့် ယင်းနေရာတွင် ရပ်တည်နိုင်ခြင်းဖြစ်ကြောင်း လူ့အခွင့် အရေးအဖွဲ့များက ပြောကြသည်။
အယူသည်းသော ထိုင်း လူရုပ်များကို အရူးအမူး စွဲလန်းလျှက် ရှိ
By အင်ဘီစီ 
ကံကောင်းဆိုယ်ဆိုတဲ့ အယူသည်းမှုနဲ့ လူနဲ့တထပ်တည်းတူတဲ့ စက်ရုပ်ကလေးတွေအပေါ် ရူးသွပ်စွဲလန်းမှုဟာ ထိုင်းနိုင်ငံတစ်ခွင်လုံးကို ပျံ့နှံ့ လွှမ်းမိုးနေပြီး ဒါဟာ အာဏာသိမ်းပြီးလို့ နှစ်နှစ် အကြာမှာ စွဲမြဲလာနေတဲ့ နိုင်ငံရေး မတည်ငြိမ်မှုနဲ့ ရုန်းကန်နေရတဲ့ စီးပွားရေးအပေါ် ပြည်သူလူထုရဲ့ စိုးရိမ်သောကကို ထင်ဟပ်နေတယ်လို့ ဆိုပါတယ်။
ထိုင်းနိုင်ငံဟာ ဗုဒ္ဓဘာသာဝင်အများစု နေထိုင်တဲ့ နိုင်ငံဖြစ်ပြီး လွန်ခဲ့တဲ့ ဆယ်စုနှစ် နှစ်ခု သုံးခု အတွင်းမှာ အလျင်အမြန် ခေတ်မီတိုးတက်လာခဲ့ပေမယ့်လည်း လူများစုကတော့ အယူသည်းနေကြ ဆဲဖြစ်ပြီး၊ သူတို့ရဲ့ ယုံကြည်မှုတွေဟာလည်း သဘာဝလွန်၊ ဗေဒင်၊ မှော်စုန်းတွေနဲ့ ဒွေးရောယှက်တင် ဖြစ်နေခဲ့ပါတယ်။
‘အခြားသူတွေရဲ့ မျက်လုံးတွေထဲမှာ ငါ ဒါကို မြင်နိုင်တယ်။ တချို့က ဘာလို့ ငါ ဒီအရုပ်ကို သယ်သွားနေတာလဲလို့ စဉ်းစားကောင်း စဉ်းစားမယ်။ ငါ ဂရုမစိုက်ဘူး’ ဟု ထိုင်းလို ချမ်းသာကလေး ဟု အဓိပ္ပာယ်ရသည့် Nong Ruay Jung အရုပ်ကို ၈ လကြာအောင် ဆောင်ထားနေခဲ့သည့် ၄၅ နှစ်အ ရွယ် နတ်ဆူဒါ ဂျန်တင်က ပြောကြားခဲ့ပါတယ်။
Look thep (ဒါမှမဟုတ်) ကလေးနတ်သမီးလို့ခေါ်တဲ့ သက်ရှိ ကလေးအရွယ်အစား ပလပ်စ တစ် အရုပ်ကလေးတွေဟာ တန်ဖိုး ဒေါ်လာ ၄၀ ကနေ ဒေါ်လာ ၈၀၀ ကြားအထိ ရှိနေပါတယ်။ ဒါပေမယ့်လည်း ဒီအရုပ်တွေကို ဆောင်ထားသူတွေဟာ စိတ်ကျန်းမာရေး ချွတ်ယွင်းနေသူတွေတော့ လည်း မဟုတ်ကြပါဘူး။
ဒီအရုပ်ဆောင်သူတွေဟာ သူတို့ရဲ့ အရုပ်တွေအပေါ်မှာ ဘယ်လောက်အထိ ဂရုစိုက်သလဲဆို ရင် အရုပ်တွေကို တကယ့် သက်ရှိကလေးတွေလို သဘောထားကြပါတယ်။ မြင့်မြတ်သော ဝိဉာဉ် ဝင်စားပြီး ကံကောင်းခြင်းတွေ ဆောင်ကျဉ်းလာဖို့ မျှော်လင့်ချက်နဲ့ အရုပ်တွေကို ကောင်းချီးပေးဖို့ ဘုန်းကြီးတွေဆီ ယူဆောင်သွားလေ့ ရှိကြတယ်လို့ ဆိုပါတယ်။
ယင်လပ်အစိုးရ သိုလှောင်ခဲ့သည့် ဆန်များကို ထိုင်းအစိုးရ ထုတ်ရောင်းမည်
By ဘန်ကောက်ပို့စ် 
ဘန်ကောက်၊ ဖေဖော်ဝါရီ ၂ ။                ။ ထိုင်းအစိုးရက ၎င်းသိုလှောင်ထားသည့် ဆန်များမှ ဆန်တန်ချိန် ၅၇၀၀၀၀ မှ ၆၀၀၀၀၀ အထိကို စားသုံးရန်နှင့် လုပ်ငန်းကိုင်ငန်းများအတွက် ထုတ်ရောင်းချ သွားမည်ဖြစ်ကြောင်း ကုန်သွယ်ရေးဝန်ကြီးဌာနက ဖေဖော်ဝါရီ ၂ ရက်က ပြောသည်။
အိန္ဒိယပြီးလျှင် ကမ္ဘာ့ဒုတိယဆန်တင်ပို့သည့် နိုင်ငံအနေဖြင့် ထိုင်းနိုင်ငံသည် ယခင် ယင်လပ်အစိုးရလက်ထက်တွင် ဆန်ဝယ်ယူရေးအစီအစဉ်အရ ဆန်တန်ချိန် ၁၃ သန်းကို သိုလှောင်ထားသည်။
ယင်လပ်အစိုးရ၏ ဆန်စပါးအမတော်ကြေးအစီအစဉ်သည်။ နိုင်ငံတော် ဘဏ္ဍာ အမေရိကန်ဒေါ်လာ ဘီလီယံနှင့်ချီကာ ကုန်ကျခဲ့ပြီး ၂၀၁၄ ကမှ ယင်းဆန်အမတော်ကြေးပေးဝယ်ယူသည့် အစီအစဉ်က အဆုံးသတ်သွားခြင်းဖြစ်သည်။
ဆန်လိုအပ်ချက်အရ မြောက်မြားစွာသိုလှောင်ထားသည့် ယင်းဆန်များမှ စစ်အစိုးရက ယခုနှစ်တွင် ပထမဆုံးထုတ်ရောင်းခြင်းဖြစ်ကာ ဖေဖော်ဝါရီ ၁၆ မှ ၁၇ ရက်တို့တွင် ထုတ်ရောင်းချမည်ဖြစ်ကြောင်း ကုန်သွယ်ရေးဝန်ကြီးဌာန အမြဲတမ်းအတွင်းဝန် ချပ်တီမာက သတင်းထောက်များအားပြောသည်။
“အစိုးရက သိုလှောင်ဆန်များမှ ဆန်တန်ချိန် ၅၇၀၀၀၀ ကို လေလံတင်ရောင်းချဖို့ ကုန်သွယ်ရေးဝန်ကြီးဌာနကို ခွင့်ပြုလိုက်ပါပြီ။ ဆန်သိုလှောင်ထားမှု များပြားနေလွန်းတာကြောင့် ထုတ်ရောင်းတာပဲဖြစ် ပါတယ်။”ဟု ကုန်သွယ်ရေးဝန်ကြီးဌာနမှ နိုင်ငံခြားကုန်သွယ်မှုဌာန ညွန်ကြားရေးမှူးချုပ်ဖြစ်သူ ဒန်ပွန်က ပြောသည်။
ဆန်သိုလှောင်ဂိုထောင်များကို စစ်ဆေးရေးအတွက် ဖေဖော်ဝါရီ ၂ မှ ၁၀ အထိ ဖွင့်ထားမည်ဖြစ်ကြောင်းလည်း ၎င်းက ပြောခဲ့သည်။
ဗီယက်နမ်က ၂၀၂၀ တွင် ဖွံ့ဖြိုးမှုနှုန်းမြင့်တင်ရန် ရည်မှန်း
By အေအီးစီ 
ဟနွိုင်း၊ ဖေဖော်ဝါရီ ၂ ။          ။ ၂၀၂၀ ခုနှစ်တွင် ဗီယက်နမ်နိုင်ငံ၏ နှစ်စဉ် ပျမ်းမျှစီးပွားရေးဖွံ့ဖြိုးနှုန်းသည် ၆ ဒသမ ၅ ရာခိုင်နှုန်းမှ ၇ ရာခိုင်နှုန်းအထိ ရောက်ရှိရန် ရည်မှန်းထားပြီး နိုင်ငံအား တိုးတက်သည့် စက်မှုနိုင်ငံအဖြစ်သို့ ဖော်ဆောင်သွားမည်ဖြစ်ကြောင်း ၁၂ ကြိမ်မြောက် အမျိုးသားပါတီ၏ ညီလာခံက ဆုံးဖြတ်သည်။
ဗီယက်နမ်ကွန်မြူနစ်ပါတီ၏ ကိုးရက်ကြာ အမျိုးသားညီလာခံအပြီးတွင် အတည်ပြုထုတ်ပြန်သည့် ဆုံးဖြတ်ချက်က လူမှုစီးပွားဖွံ့ဖြိုးမှုများကို ပစ်မှတ်ထားသကဲ့သို့ သဘာဝပတ်ဝန်းကျင် ထိန်းသိမ်း ကာကွယ်ရေးကိုလည်း အာရုံစိုက်ထားသည်။ ယင်းဆုံးဖြတ်ချက်လမ်းညွန်သည် လာမည့်ငါးနှစ်အတွက် ပတီသစ်နှင့် အစိုးရသစ်ခေါင်းဆောင်များအတွက် အထူးအလုပ်တာဝန်များလည်း ဖြစ်လာ မည်ဖြစ်သည်။
ညီလာခံဆုံးဖြတ်ချက်အရ ပြည်တွင်းတစ်ဦးချင်းဝင်ငွေကို ၂၀၁၅ ခုနှစ်က အမေရိကန်ဒေါ်လာ ၂၀၁၉ ရှိခဲ့ရာမှ ၂၀၂၀ တွင် ၃၅၀၀ အထိ တက်လာရန်လည်း မျှော်လင့်ထားသည်။
ထိုပြင်ပါတီက မြို့ပြအလုပ်လက်မဲ့နှုန်းထားကို ၄ ရာခိုင်နှုန်းအောက်သာရှိနေရန်နှင့် လူဦးရေ၏ ၈၀ ရာခိုင်နှုန်းကို ကျန်းမာရေးအာမခံလွှမ်းခြုံနိုင်ရေးကိုလည်း အစီအစဉ်ချမှတ်ခဲ့သည်။
မြို့နေလူထု ၉၅ ရာခိုင်နှုန်းနှင့် ကျေးလက်နေလူထု ၉၀ ရာခိုင်နှုန်း သန့်ရှင်းသည့် သောက်သုံးရေ ရရှိရေးအတွက်လည်း လုပ်ဆောင်မည်ဖြစ်ဖြစ်ကြောင်း ဆုံးဖြတ်ချက်တွင် ဖော်ပြသည်။
ဇီကာဗိုင်းရပ်အန္တရာယ်အား ကမ္ဘာလုံးဆိုင်ရာ အရေးပေါ်အခြေအနေအဖြစ် WHO ကြေညာ
By အေအက်ဖ်ပီ 
ဂျီနီဗာ၊ ဖေဖော်ဝါရီ ၂ ။             ။ တောင်အမေရိကတွင် ဆိုးဝါးသည့် မွေးရာပါချွတ်ယွင်းချက်များ တစ်ဟုန်ထိုးမြင့်မားလာခြင်းက ဇီကာဗိုင်းရပ်ကြောင့် လွန်စွာဖြစ်နိုင်သည်ဟု သံသယရှိကြောင်း ကမ္ဘာ့ကျန်းမာရေးအဖွဲ့ (WHO) က ဖေဖော်ဝါရီ ၁ တွင် ပြောကြားခဲ့ပြီး ကမ္ဘာလုံးဆိုင်ရာကျန်းမာရေးအရေးပေါ်အခြေအနေဖြစ်သည်ဟုလည်း ကြေညာခဲ့သည်။
"""ကျွန်တော်တို့ အရေးယူဆောင်ရွက်ဖို့လိုနေပါပြီ""ဟုWHO အကြီးအကဲ မာဂရက်ချန်က ဂျီနီဗာတွင် သတင်းထောက်များကို ပြောသည်။ ကလေးတစ်ဦးသည် ပုံမှန်မဟုတ်ဘဲ မွေးရာပါ ဦးခေါင်းနှင့် ဦးနှောက်သေးငယ်နေသည့်ရောဂါ microcephaly ဖြစ်ပွားမှု မြင့်မားလာခြင်းက ခြင်ကသယ်ဆောင်သည့် ဇီကာဗိုင်းရပ်ကြောင့်ဖြစ်နိုင်ပြီး နိုင်ငံတကာ အဆင့်စိုးရိမ်ရသည့် ပြည်သူ့ကျန်းမာရေး အရေးပေါ် အခြေအနေဖြစ်ကြောင်း WHO ကကြေညာခဲ့သည်။"
လာအိုတွင် ရေအားလျှပ်စစ် စက်ရုံတည်ဆောက်ရေးအတွက် တောင်ကိုရီးယား ကုမ္ပဏီ ကွင်းဆင်းလေ့လာ
By အေအီးစီ 
ခတ္တမန္တူ၊ ဖေဖော်ဝါရီ ၂ ။             ။ ကိုရီးယားနိုင်ငံတကာ ပူးပေါင်းဆောင်ရွက်ရေးအေဂျင်စီ KOICA က လာအိုတွင် အသေးစားရေအားလျှပ်စစ် စက်ရုံတည်ဆောက်ရေးအတွက် ကနဦးတိုင်းတာမှု များအတွက် ပညာရှင်အဖွဲ့တစ်ဖွဲ့ကို ဗီယက်ကျန်းပြည်နယ်သို့ စေလွှတ်ထားပြီဖြစ်သည်။
ယခုကနဦးတိုင်းတာမှုကို အချက်အလက်များစုဆောင်းကာ စီမံကိန်းဖြစ်နိုင်ခြေအတွက် တိုင်းတာသွားမည်ဖြစ်သည်။ ယခုအသေးစားရေအား ဓာတ်အားပေးစက်ရုံအတွက် ဆာစီခရိုင်အတွင်းရှိ ဟွေပွမ်မွမ်၊ နမ်ခက်နှင့် နမ်ဆာနာ မြစ်သုံးမြစ်နေရာတွင် အဆိုပြုလျာထားသည်။
၎င်းတို့၏ ခရီးစဉ်အတွင်း လာအိုစွမ်းအင်၊ သတ္ထုနှင့် လျှပ်စစ်ဓာတ်အားဝန်ကြီးဌာနမှ တာဝန်ရှိသူများနှင့်လည်း တွေ့ဆုံဆွေးနွေးလျက်လည်းရှိသည်။
နှစ်ဖက်စလုံးက ပညာရှင်များက အစီအစဉ်များ၊ ဘတ်ဂျတ်တွက်ချက်မှုများ၊ လုပ်ငန်းကိုင်ငန်းများနှင့် စီမံကိန်းအောင်မြင်ရေးတို့အတွက် ဆွေးနွေးအဖြေရှာလျက်ရှိကြသည်။
ဘင်္ဂလားဒေ့ရှ်သစ်ပင်လူသား သစ်ကိုင်းများကို ဖယ်ရှားရန် ခွဲစိတ်ခံမည်
By စီအင်အင် 
ဒါကာ၊ ဇန်နဝါရီ - ၂ ။              ။ လက်နှင့် ခြေထောက်များမှ အဖုအထစ် သစ်ကိုင်းများသဏ္ဍန် တိုးထွက်နေသော ဘင်္ဂလားဒေ့ရှ်အမျိုးသားမှာ ခွဲစိတ်ကုသမှု ခံယူတော့မည်ဖြစ်သည်။
အဘူ ဘာဂျန်ဒရာမှာ အသားမာကြွက်နို့ဆန်ဆန် တစ်ရှူးပျက်စီးမှုကို ဖြစ်ပေါ်စေသည့် ရှားပါးသည့် ရောဂါတစ်မျိုးကို နှစ်ပေါင်း ၂၀နီးပါး ကြာမြင့်အောင် ခံစားလာနေခဲ့ရသည်။ ထိုရောဂါကို သစ်ပင်လူသားရောဂါဟုလည်း ခေါ်သည်။
ဘာဂျန်ဒရာ ဆယ်နှစ်သားအရွယ်တွင် သူ၏ လက်များမှ ထူးဆန်းသည့် သစ်ကိုင်းသဏ္ဍန်အရာများ တိုးထွက်လာသည်ကို သတိထားမိလာပြီး ထိုအရာများကို သူ့ဖာသာ ဖြတ်တောက်ရန် ကြိုးစားခဲ့သည်ဟု ဘာဂျန်ဒရာ၏ ဆရာဝန် ဆမန်တာ လယ်ဆင်က စီအင်အင်သို့ ပြောကြားခဲ့သည်။
ယခုဆိုလျှင် ဘာဂျန်ဒရာမှာ အသက် ၃၀ရှိပြီဖြစ်ပြီး မှတ်တမ်းရှိဖူးသမျှ အလားတူရောဂါများထဲတွင် အပြင်းထန်ဆုံးဖြစ်သည်ဟု ဆိုသည်။ ‘ဒါက ဘင်္ဂလားဒေ့ရှ်မှာရော ကမ္ဘာမှာပါ အရှားပါးဆုံး ရောဂါ တစ်ခု ဖြစ်နိုင်ပါတယ်’ဟု ဘင်္ဂလားဒေ့ရှ် နိုင်ငံပိုင် ဒါကာဆေးရုံမှ ခွဲစိတ်ဆရာဝန်ချုပ် လယ် ဆင်းက ပြောကြားခဲ့သည်။
ရောဂါအခြေအနေမှာ အချိန်နှင့်အမျှ ဆိုးရွားလာနေသောကြောင့် ခူလနာဟုခေါ်သည့် မြို့ငယ်လေးတစ်မြို့မှ သုံးဘီးအနှေးယာဉ်မောင်းသမား ဘာဂျန်ဒရာမှာ သူ့အလုပ်ကို စွန့်လွှတ်လိုက်ရသည်။
ယခုဆိုလျှင် ဘာဂျန်ဒရာခမျာ ထမင်းစားရန် ဇွန်းကို မကိုင်နိုင်တော့သလို၊ သွားတိုက်ရန် သွားပွတ်တံကိုလည်း မကိုင်နိုင်တော့ချေ။ ထိုရောဂါမှာ ကိုယ်ခံအားစနစ်တွင် တစ်စုံတစ်ရာ ချွတ်ယွင်း မှုကြောင့် ဖြစ်ပွားရခြင်းဖြစ်ပြီး၊ ဖြစ်ပွားလာပါက အသားမာကြွက်နို့ဆန်ဆန်များကို ဖြစ်ပွားစေသည့် HPVဟု အတိုကောက်ခေါ်သည့် Human Papilloma Virus ကို အလွယ်တကူ ဝင်ရောက်စေနိုင်သည်ဟု ဆိုသည်။
HPV ဗိုင်းရပ်အမျိုးမစား များစွာရှိရာတွင် အတွေ့ရအများဆုံးမှာ လည်ပင်းကင်ဆာနှင့် ဆက်နွယ်သည့် အမျိုးအစားဖြစ်သည်ဟု ဆိုသည်။ တစ်ရွာလုံးက လူပြောသူပြောများလာရာ နောက်ဆုံးတွင် ဘာဂျန်ဒရာ၏ ဒုက္ခကို ဒါကာမှ ခွဲစိတ်ဆရာဝန်များပင် သိရှိလာကာ အခမဲ့ခွဲစိတ်ပေးရန် ကမ်းလှမ်းလာကြသည်ဟု ဆိုသည်။
နိုင်ငံခြားတိုက်ရိုက်ရင်းနှီးမြှုပ်နှံမှုတွင် တရုတ် ထိမ်ဆုံးနေရာတွင် ရပ်တည်ဆဲ
By China Daily  
ပေကျင်း၊ ဇွန်-၂၆ ။          ။ နိုင်ငံခြားတိုက်ရိုက်ရင်းနှီးမြှုပ်နှံမှု (Foreign Direct Investment-FDI)မှာ ၂၀၀၈ ဘဏ္ဍာရေး အကျပ် အတည်းနောက်ပိုင်းတွင် ယမန်နှစ်ကအနိမ့်ဆုံးအမှတ်အထိကျဆင်းသွားခဲ့သော်လည်း FDI ကိုအဆွဲဆောင်နိုင်ဆုံး ကမ္ဘာ့၁၀နိုင်ငံ ထဲတွင် တရုတ်နိုင်ငံမှာ ထိပ်ဆုံးတွင် ရှိနေဆဲဟု ကုလ ကုန်သွယ်ရေးနှင့် ဖွံ့ဖြိုးမှုညီလာခံ၏ အစီရင်ခံစာတွင် ဖော်ပြထားသည်။
မကြာသေးမီက နိုင်ငံစုံလုပ်ငန်းကြီးများကို စစ်တမ်းကောက်ယူရာတွင် တုန့်ပြန်ဖြေကြားသူများ၏ ၂၈ရာခိုင်နှုန်းက FDI အတွက် ပထမဦးစားပေးအနေဖြင့် တရုတ်နိုင်ငံကိုသာလျှင် ရွေးချယ်ကြသည်ဟု ကုလ၏ ၂၀၁၅ ကမ္ဘာ့ ရင်းနှီးမြှုပ်နှံမှု အစီရင်ခံစာအရ သိရှိရသည်။
တစ်ပြိုင်နက်တည်းတွင် တရုတ်နိုင်ငံ၏ ပြည်ပရင်းနှီးမြှုပ်နှံမှု (Outbound direct Investment-ODI)မှာလည်း လာမည့်နှစ်များတွင် ဆက်လက်ပြီး အရှိန်အဟုန်နှင့် ဖွံ့ဖြိုးကြီးထွားလာမည်ဟု ခန့်မှန်းထားကြသည်။  ‘တရုတ်လုပ်ငန်းတွေဟာ ခိုင်မာတဲ့ အမြတ်ငွေ ရရှိနေသလို၊ နိုင်ငံရဲ့ အရင်းအနှီးဈေးကွက်ကလည်း ငွေပင်ငွေရင်း အဆင်သင့်အရင်းမြစ်တွေကို ထုတ်ပေးနေတဲ့အပြင် ယွမ်ရဲ့ ငွေလဲနှုန်းကလည်း တည်ငြိမ်နေလို့ တရုတ်နိုင်ငံရဲ့ စက်မှုလုပ်ငန်းကဏ္ဍ အဆင့်မြှင့်ဖို့နဲ့ စီးပွားရေးဖွံ့ဖြိုးမှုအတွက် ပြည်ပ ရင်းနှီးမြှုပ်နှံမှု (ODI)ဟာ အဓိကကျတဲ့ မောင်းနှင်အားတစ်ရပ်ပါပဲ’’ဟု အစီရင်ခံစာတွင် ဖော်ပြထားသည်။
ကုလအစီရင်ခံစာအရ ယမန်နှစ်က တရုတ်နိုင်ငံအတွင်းသို့ စီးဝင်လာသည့် FDIပမာဏမှာကန်ဒေါ်လာ ၁၂၉ဘီလျံ ရှိခဲ့ပြီး၊ နှစ်စဉ် ၄ ရာခိုင်နှုန်း တိုးတက်လာခဲ့သည်ဟု ဆိုသည်။
ရင်းနှီးမြှုပ်နှံမှုမှာ ကုန်ထုတ်လုပ်မှုအပိုင်းတွင် ကျဆင်းသွားခဲ့သော်လည်း ဝန်ဆောင်မှုကဏ္ဍတွင်မူ တိုးလာခဲ့သည်။ ယင်းမှာ ပထမ ဆုံးအကြိမ် တရုတ်နိုင်ငံက ကမ္ဘာ့အကြီးမားဆုံး FDI စီးဝင်ရာနိုင်ငံအဖြစ် အမေရိကန်ကို ကျော်တက်သွားခဲ့ခြင်းပင်ဖြစ်သည်။
အိုအိုဝါပြည်နယ် သမ္မတလောင်းရွေးပွဲတွင် တက် ခရုဇ်အနိုင်ရ
By ဘီဘီစီ 
ဝါရှင်တန်၊ ဖေဖော်ဝါရီ - ၂ ။           ။ ၂၀၁၆ ခုနှစ် အမေရိကန်ပြည်ထောင်စု သမ္မတရွေးပွဲ၏ ပထမဆုံး မဲပေးပွဲဖြစ်သည့် အိုင်အိုဝါ ရီပတ်ဘလီကင် သမ္မတလောင်း ရွေးပွဲတွင် တက္ကဆက် အထက်လွှတ်တော်အမတ် တက် ခရုဇ်က အနိုင်ရရှိခဲ့သည်။
လက်ခုပ်သံများကြားတွင် တက် ခရုဇ်ကက ဒီညဟာ သတ္တိရှိတဲ့ ကွန်ဆာဗေးတစ်တွေရ့ အောင်ပွဲတစ်ခုပါဟု ကြေညာခဲ့သည်။
တက် ခရုဇ်က ရီပတ်ဘလီကင် ဆန္ဒမဲအားလုံး၏ ၂၈ ရာခိုင်နှုန်းကို ရရှိခဲ့ပြီး ပြိုင်ဘက် တစ်ပြေးနေသည့် ဒေါ်နယ် ထရန့်နှင့် မာကို ရူဘီယိုတို့နှစ်ဦးကို အလဲထိုးခဲ့သည်။
ဒီမိုကရတ် သမ္မတလောင်းရွေးပွဲတွင်မူ မဲများကို ရေတွက်ဆဲဖြစ်ပြီး ထိပ်တန်းပြိုင်ဘက်နှစ်ဦးကြား အကြိတ်အနယ် ဖြစ်နေသည်ဟု ဆိုသည်။
မဲ ၈၅ရာခိုင်နှုန်း ရေတွက်ပြီးစီးရာတွင် ဒီမိုကရတ်သမ္မတလောင်း တစ်ပြေးနေသူ ဟီလာရီ ကလင်တန်နှင့် မိမိကိုယ်ကို ဒီမိုကရတ်ဆိုရှယ်လစ်တစ်ယောက်အဖြစ် ကြွေးကြော်ထားသူ ဘာနီ ဆန်းဒါးတို့ကြားတွင် ၁ ရာခိုင်နှုန်းလျော့လျော့သာ ကွာခြားနေသည်။
ကျေးလတ်ဂီတသံများ အသံချဲ့စက်မှ လွှင့်ပျံနေသည့်အခိုက်တွင် အောင်မြင်မှုကို ပီတိဖြစ်နေသည့် မစ္စတာ ခရုဇ်က စင်ပေါ်တွင် ထောက်ခံသူများ၊ မိသားစုများနှင့် မဲဆွယ်စည်းရုံးရေးဝန်ထမ်းများကို ပွေ့ဖက်နှုတ်ဆက်ခဲ့သည်။
‘ရီပတ်ဘလီကင် သမ္မတလောင်းနဲ့ အမေရိကန်ပြည်ထောင်စုရဲ့ နောက်တက်မယ့် သမ္မတကို မီဒီယာက ရွေးချယ်မှာ မဟုတ်ပါဘူး။ ဝါရှင်တန်အစိုးရကလည်း ရွေးချယ်မှာ မဟုတ်ပါဘူးဆိုတာကို အိုအိုဝါက သတိပေးကြေညာလိုက်တာပါ။ ဒီညဟာ အိုင်အိုဝါတစ်ခွင်နဲ့ နိုင်ငံတစ်ဝန်းလုံးမှာ သတ္တိရှိတဲ့ ကွန်ဆာဗေးတစ်တွေရဲ့ အောင်ပွဲတစ်ခုပါ’ဟု တက်ခရုဇ်က ပြောကြားခဲ့သည်။
အိုင်အိုဝါတွင် လူထုများက အိမ်များ၊ ကျောင်းများနှင့် ပြည်နယ်တလွှားရှိ အခြားပြည်သူပိုင် အဆောက်အအုံများတွင် စုဝေးမှုများပါဝင်သည့် ခိုကတ်ဟုခေါ်သော ထူးခြားသည့် ထူးခြားသည့် ရွေးကောက်ပွဲစနစ် ရှိသည်။
ဒီမိုကရတ် မဲဆန္ဒရှင်များက ၎င်းတို့အကြိုက် သမ္မတလောင်းအပေါ် အခြေခံ၍ အုပ်စုများ ခွဲကြသော်လည်း ရီပတ်ဘလီကင် သမ္မတလောင်းရွေးပွဲ လုပ်ငန်းစဉ်မှာမူ ပို၍ ရှေးရိုးဆန်သည်။
ထိုင်းပင်လယ်စာလုပ်ငန်း မသမာမှုများကို ဖြိုခွင်းစဉ်အတွင်း လူပေါင်း ၁၀၀ ကျော်ကို ဖမ်းဆီး
By ဘီဘီစီ 
ဘန်ကောက်၊ ဖေဖော်ဝါရီ - ၂ ။                ။ ထိုင်းနိုင်ငံ၏ ဒေါ်လာ ဘီလျံချီသည့် ပင်လယ်စာလုပ်ငန်းကဏ္ဍတွင် အဓမ္မမှုများကို ဖြိုခွင်းစဉ်အတွင်း လူပေါင်း ၁၀၀ကျော်ကို ဖမ်းဆီးခဲ့သည်ဟု အာဏာပိုင်များက ပြောကြားခဲ့သည်။
အယ်၍ ထိုင်းနိုင်ငံအနေဖြင့် တရားမဝင် ငါးဖမ်းမှုနှင့် လူကုန်ကူးမှု စွပ်စွဲချက်များကို မဖြေရှင်းပါက ပင်လယ်စာပို့ကုန်များကို သပိတ်မှောက်ပစ်မည်ဟု ဥရောပသမဂ္ဂက လွန်ခဲ့သည့် ဧပြီလက ခြိမ်းခြောက်ခဲ့သည်။
တနင်္လာနေ့က လုပ်ငန်းဖော်ဆောင်မှုအဖွဲ့က အမှု ၃၆မှုကို စုံစမ်းစစ်ဆေးခဲ့ပြီး လူကုန်ကူးခံရသူ ၁၃၀ကို ကယ်တင်နိုင်ခဲ့သည်ဟု ရဲတပ်ဖွဲ့က ပြောကြားခဲ့သည်။
ထိုင်းနိုင်ငံမှာ ကမ္ဘာပေါ်တွင် တတိယမြောက် အများဆုံး ပင်လယ်စာတင်ပို့သည့် နိုင်ငံဖြစ်သည်။
လူ့အခွင့်အရေး အုပ်စုများက ကာလကြာမြင့်စွာကတည်းက ထိုင်းပင်လယ်စာလုပ်ငန်းတွင် အဓမ္မမှုများကို မီးမောင်းထိုးပြလာနေခဲ့ကြရာ လုပ်ငန်းကြီးတစ်ခုလုံးမှာ ငါးအလွန်အကျွံဖမ်းခြင်း (သို့မဟုတ်) တရားမဝင် ငါးဖမ်းခြင်းများအပေါ်တွင် မှီခိုနေရပြီး ထိုနယ်ပယ်တွင် လုပ်ကိုင်နေကြသည့် အိမ်နီးချင်းနိုင်ငံများမှ လူကုန်ကူးခံရသည့် အလုပ်သမားများမှာလည်း ကျွန်နီးနီးအခြေအနေတွင် လုပ်ကိုင်နေ ကြရသည်ဟု ဆိုသည်။
လုပ်ငန်းဖော်ဆောင်မှုအဖွဲ့ကို မထူထောင်မီ ၁၆လအလိုက အမှုပေါင်း ၁၅မှုကိုသာ စစ်ဆေးနိုင်ခဲ့သော်လည်း ယခုအခါတွင် ဖြိုခွင်းမှုကို ပြင်းပျထက်သန်စွာ လုပ်ဆောင်နေကြောင်း နိုင်ငံတော် ရဲတပ်ဖွဲ့ ဒုတိယအကြီးအကဲ သမ်ဆက် ဝိချာရာယာက ပြောကြားခဲ့သည်။
ဟောင်ကောင်စာအုပ် အရောင်းသမားများ ပျောက်ဆုံးသည့်ကိစ္စ ရှင်းလင်းချက်ပေးရန် တရုတ်ကို အမေရိကန်တောင်းဆို
By အေအက်ဖ်ပီ 
ဝါရှင်တန်၊ ဖေဖော်ဝါရီ ၂ ။            ။ ဟောင်ကောင်စာအုပ် အရောင်းသမားများ ပျောက်ဆုံးသည့်ကိစ္စ ရှင်းလင်းချက်ပေးရန် အမေရိကန်က ပေကျင်းအား ဖေဖော်ဝါရီ ၁တွင် တောင်းဆိုသည်။
ယင်းသို့ပျောက်ဆုံးသည့်ကိစ္စများက ဟောင်ကောင်၏ ကိုယ်ပိုင်အုပ်ချုပ်ခွင့်အပေါ် တရုတ်၏ ကတိကဝတ်နှင့် ပတ်သက်၍ လေးနက်သည့်မေးခွန်းများကို ဖြစ်ပေါ်စေသည်ဟု အမေရိကန်နိုင်ငံခြားရေး ဝန်ကြီးဋ္ဌာနပြောခွင့်ရ ပုဂ္ဂိုလ်တစ်ဦးက ပြောသည်။
မကြာသေးမီလများအတွင်းက ပေကျင်းခေါင်းဆောင်များကို ဝေဖန်သည့်စာများ ထုတ်ဝေသော ဟောင်ကောင်၏ Mighty Current စာအုပ်ထုတ်ဝေရေးတိုက်မှ စာအုပ်ရောင်းသူ ငါးဦးကို တရုတ်ပြည်မကြီးတွင် ထိန်းသိမ်းထားမည်ကို စိုးရိမ်ရသည်။
"""ငါးယောက်စလုံးရဲ့ လက်ရှိအခြေအနေနဲ့ သူတို့ပျောက်ဆုံးမှုနဲ့ ပတ်သက်တဲ့အခြေအနေတွေကို ရှင်းလင်းပေးဖို့ တရုတ်ကို ကျွန်တော်တို့ တိုက်တွန်းပါတယ်။ နောက်ပြီး သူတို့ကို အိမ်ပြန်ခွင့်ပေးဖို့လည်း တိုက်တွန်းပါတယ်""ဟု နိုင်ငံခြားရေးဝန်ကြီးဋ္ဌာနပြောခွင့်ရအမျိုးသား ဂျွန်ကာဘီက ဝါရှင်တန်တွင် သတင်းထောက်များကို ပြောကြားသည်။"
ပျောက်ဆုံးသူငါးဦးတွင် ဥရောပနိုင်ငံများမှ နိုင်ငံသားနှစ်ဦးပါဝင်သည်။ ၎င်းတို့မှာ ထိုင်းနှင့် ဟောင်ကောင်တွင် ပျောက်သွားခဲ့သည်။ ဟောင်ကောင်တွင် ပြည်မကြီးမှ ရဲများ လုပ်ပိုင်ခွင့်မရှိပေ။ နိုင်ငံတကာ အတိုင်းအတာအထိ တရုတ်အာဏာပိုင်များ ခြေတံလက်တံရှည်လာမည်ကို စိုးရိမ်နေရသည်။
ဗြိတိသျှပတ်စ်ပို့ကိုင်ဆောင်ထားသော လီပိုနှင့် ဆွီဒင်နိုင်ငံသား ကွေ့မင်ဟယ်တို့နှစ်ဦးစလုံးမှာ တရုတ်တွင် မွေးဖွားခဲ့ကြပြီး သမ္မတရှီကျင်းပင်း၏ ချစ်မှုရေးရာဘဝနှင့် ပတ်သက်၍ အတွင်းရေးအားလုံး ဖွင့်ချမည့် စာအုပ်တစ်အုပ်လုပ်ရန် ပြင်ဆင်နေကြသည်ဟု ကောလာဟလများထွက်ပေါ်နေခဲ့သည်။
ပျောက်ဆုံးသူငါးဦးမှာ ပြန်ပေးဆွဲခံရခြင်းဖြစ်နိုင်ကြောင်း တစ်စိတ်တစ်ပိုင်းကိုယ်ပိုင်အုပ်ချုပ်ခွင့်ရ ဟောင်ကောင်ရှိ လှုပ်ရှားတက်ကြွသူများ၊ မီဒီယာများနှင့် နိုင်ငံရေးသမားများက ထုတ်ဖော်ပြောဆို လျက်ရှိသည်။ ဝေဖန်သည့် ပျောက်ဆုံးသူစာအုပ်အရောင်းသမားများကို ပြည်မကြီးအာဏာပိုင်များက ပြန်ပေးဆွဲသွားခြင်းဖြစ်သည်ဟု ဒီမိုကရေစီလိုလားသူများ၊ တက်ကြွသူများနှင့် ဋ္ဌာနေများက ယုံကြည်လျက်ရှိသည်။
တစ်ကောင်ကြွက်ရွှေ့ပြောင်းအခြေချ ကလေးငယ် ၁၀၀၀၀ မှာ ခြေရာပျောက်လျှက်ရှိ
By ရိုက်တာ 
သည်ဟိတ်၊ ဖေဖော်ဝါရီ - ၂ ။            ။ ဥရောပ၏ ရွှေ့ပြောင်းအခြေချ အကျပ်အတည်းကို ကိုင်တွယ်နေကြသည့် အာဏာပိုင်များမှာ အဖော်မဲ့ တစ်ကောင်ကြွက်ကလေးငယ် ၁၀၀၀၀နှင့် ပတ်သက်၍ လမ်းစပျောက်လျှက် ရှိကြသောကြောင့် ရာဇဝတ်ဂိုဏ်းများက အန္တရာယ်ကျရောက်လွယ်သည့် အနေအထားတွင် ရှိနေသည့် ကလေးငယ်များကို အသုံးချအမြတ်ထုတ်မည်ကို စိုးရိမ်နေကြရကြောင်း ဥရောပသမဂ္ဂ ရဲအေဂျင်စီမှ အကြီးတန်းအရာရှိတစ်ဦးက ဇန်နဝါရီ ၁ရက်နေ့က ပြောကြားခဲ့သည်။
ထိုအရေအတွက်မှာ လွန်ခဲ့သည့် ၁၂လမှ ၁၈လအထိ ဥရောပတစ်လွှားရှိ ရွှေ့ပြောင်းအခြေချအကျပ်အတည်ကို ရင်ဆိုင်နေရသည့် နိုင်ငံအားလုံးတွင် ခြေရာပျောက်သွားသည့် တစ်ကောင်ကြွက် ကလေးငယ် ခန့်မှန်းအရေအတွက်ဖြစ်သည်ဟု ယူရို ရဲတပ်ဖွဲ့ အကြီးအကဲ ဘရိုင်ယင် ဒေါ်နယ်က ပြောကြားခဲ့သည်။
တစ်ကောင်ကြွက်ကလေးငယ် အမြောက်အများ ခြေရာပျောက်နေသည်မှာ ရွှေ့ပြောင်းအခြေချ အကျပ်အတည်းတွင်ထပ်တိုးလာသည့် စိုးရိမ်ဖွယ်ရာ အခြေအနေတစ်ရပ်ပင်ဖြစ်ပြီး၊ အရှေ့အလယ်ပိုင်းတွင် စစ်ပွဲ၊ ဆင်းရဲမွဲတေမှုနှင့် ညှဉ်းပန်းနှိပ်စက်မှုများမှ ထွက်ပြေးလာကြသည့် လူများ ရင်ဆိုင်နေကြရသည့် အန္တရာယ်များကို မီးမောင်းထိုးပြလိုက်ခြင်းပင် ဖြစ်သည်။
အဖော်မဲ့ကလေးငယ် ၁၀၀၀၀ပျောက်ဆုံးနေသည်ဟူသည့် ခန့်မှန်းချက်မှာ ဥပဒေစိုးမိုးရေး အာဏာပိုင်များ၊ အစိုးရများနှင့် အစိုးရမဟုတ်သည့် အဖွဲ့အစည်းများမှ သတင်းပို့ချက်များအပေါ်တွင် အခြေခံ၍ ထွက်ပေါ်လာခြင်းဖြစ်သည်ဟု ဒေါ်နယ်က ပြောကြားခဲ့သည်။
‘သူတို့ဟာ စနစ်ထဲမှာ ပျောက်ဆုံးနေတယ်။ အပြင်ကမ္ဘာမှာ သူတို့ကို ခေါင်းပုံဖြတ်မယ့်သူတွေ စောင့်နေတော့ စိုးရိမ်စရာပါပဲ။ သူတို့ကို ခေါ်သွားပြီး ကိုယ်ကျိုးအတွက် အသုံးချမယ့်သူတွေ ရှိနေပါတယ်’ဟု ၎င်းက ပြောကြားခဲ့သည်။
ရွှေ့ပြောင်းအခြေချများ၏ ရေပန်းအစားဆုံး ခရီးဆုံးဖြစ်သည့် ဆွီဒင်နိုင်ငံကလည်း ထိုပြဿနာကို စောကြောမိပါသည်။ စတော့ဟုမ်း ခရိုင် အစိုးရက ဆွီဒင် ရွှေ့ပြောင်းအခြေချအေဂျင်စီ၏ ကိန်းဂဏန်း များကို ကိုးကားထားသည့် သတင်းထုတ်ပြန်ချက်တစ်ခုတွင် လွန်ခဲ့သည့် ၆နှစ်အတွင်း ဆွီဒင်တွင် ခိုလှုံခွင့်လျှောက်ထားခဲ့သည့် အဖော်မဲ့ကလေးငယ် ၅၅၀၀၀အနေက် ၁၉၀၀မှာ ပျောက်ဆုံးနေသည်ဟု ဆိုသည်။ ပျောက်ဆုံးသွားသည့် ကလေးငယ်များမှာ မည်သည့်နေရာသို့ ရောက်ရှိသွားသည်ကို ယခုအချိန်အထိ ကွဲကွဲပြားပြား မသိရှိရသေးပေ။ ပျောက်ဆုံးကလေးငယ်များအနက် ၈၈ ရာခိုင်နှုန်း မှာ ယောကျာ်းလေးများဖြစ်သည်ဟု ဆိုသည်။
ပြင်သစ်တွင် ဗလီများ၊ ခရစ်ယာန်ဘုရားရှိခိုးကျောင်းများ ဖြိုချဖျက်ဆီးခံရ
By ပရက်စ်တီဗွီ 
ပါရီ၊ ဖေဖော်ဝါရီ ၂ ။              ။ ပြင်သစ်နိုင်ငံ မြောက်ပိုင်းရှိ ဒုက္ခသည်များ အသုံးပြုနေသော ယာယီဗလီတစ်ခုနှင့် ဘုရားရှိခိုးကျောင်းတစ်ခုကို အာဏာပိုင်များက ဖြိုချဖျက်ဆီးလိုက်သည်။ ဖေဖော်ဝါရီ ၁ က ဆီးရီးယား၊ ဆူဒန်နှင့် အခြားနိုင်ငံများမှ ခိုလှုံခွင့်ရှာဖွေသူ ထောင်ပေါင်းများစွာ ခိုလှုံနေသော ကာလိုက်စ်ဆိပ်ကမ်းမြို့ရှိ ကာလိုက်စ်စခန်းတွင် ဖြိုချမှုများဖြစ်ပေါ်ခဲ့ခြင်းဖြစ်သည်။
ယင်းသို့ဖြိုချရခြင်းမှာ စခန်း၏ ပတ်ပတ်လည် မီတာ၁၀၀ကို လုံခြုံရေးဇုန်နှင့် အနီးတွင် မော်တော်ကားလမ်းပြုလုပ်ရန်တို့အတွက်ဖြစ်သည်ဟု ဖြစ်သည်ဟု အာဏာပိုင်များက ပြောသည်။ ဖြိုချမှုကြောင့် ဒုက္ခသည်များနှင့် လှုပ်ရှားတက်ကြွသူများ ထိတ်လန့်သွားခဲ့သည်။ ရှိခိုးဝတ်ပြုသည့်နေရာများမှာ အစိုးရအာဏာပိုင်များက အစောပိုင်းက ဖော်ထုတ်ခဲ့သည့် ဖျက်ဖျမည့် အစီအစဉ်များတွင် မပါဝင်ခဲ့ဟု လေ့လာသူများက ပြောသည်။
"ဘုရားရှိခိုးကျောင်းမှာ ဖျက်ချခံရမှုမှ ကင်းလွတ်သည်ဟု အာဏာပိုင်များက ၎င်းအားပြောကြားခဲ့ကြောင်း ဖျက်ဆီးခံရသည့် ဘုရားရှိခိုးကျောင်း၏ အကြီးအကဲ ဆရာတော် တေဖေရီရှူရီမိုက ဒေသခံ သတင်းထောက်များကို ပြောသည်။ ""သူတို့က ငြိမ်းချမ်းမှုကို ဖျက်ဆီးဖို့ ကြိုးစားနေတာပဲ""ဟု ၎င်းကပြောသည်။ နောက်ထပ်ဘုရားရှိခိုးကျောင်းတစ်ခုကို ဆောက်မည်ဟုလည်း ၎င်းက ကတိပြုသည်။"
လေ့ကျင့်ထားသည့် လင်းယုန်ငှက်များက ဒရုန်းယာဉ်များကို ဖျက်ဆီးပစ်နိုင်မည်
By ဝါရှင်တန်ပို့စ် 
နယ်သာလန်၊ ဖေဖော်ဝါရီ-၂ ။           ။ နှစ်ရာပေါင်းများစွာ ကြာမြင့်အောင်ပင် အာရှကောင်းကင်ယံထဲတွင် လင်းယုန်ငှက်များ ဝဲပျံနေခဲ့ပြီး လူများက လင်းယုန်များကို အမဲလိုက်ရာတွင် အသုံးပြုခဲ့ကြသည်။
ထိုအလေ့အထမှာ ဆယ်စုနှစ်များစွာ မှေးမှိန်ပျောက်ကွယ်လာနေခဲ့ပြီဖြစ်သော်လည်း ယခုတော့ လင်းယုန်ငှက်ကြီး၏ စူးရှလှသော အမြင်၊ အင်အားကြီးမားလှသော ခြေသည်းများနှင့် သေစေနိုင်သော အမဲလိုက်ဗီဇက ၂၁ရာစု အဖျက်ပိုးမွှားတစ်မျိုးဖြစ်သည့် ဒရုန်းယာဉ်များကို ဖျက်စီးရာတွင် အသုံးပြုနေပြီ ဖြစ်သည်။
ထို တိရစ္ဆာန်နှင့် စက်၏ ပြိုင်ပွဲတဒင်္ဂကို ဆောင်ကျဉ်းလာသည်မှာ သူ့ကိုယ်သူ ဒရုန်းများကို ဖျက်စီးရန် သားရဲငှက်များကို လေ့ကျင့်ပေးရာတွင် အထူးကျွမ်းကျင်သည့် ကမ္ဘာ့ပထမဆုံးကုမ္ပဏီအဖြစ် ကြွေးကြော်လာသည့် Guard From Above ပင် ဖြစ်သည်။
ထိုကုမ္ပဏီ၏ လတ်တလောနောက်ဆုံး အမှုသည်မှာ တရားမဝင် လှုပ်ရှားနေကြသည့် ဒရုန်းယာဉ်များကို မစွမ်းမသန်ဖြစ်သွားစေရန် နည်းလမ်းရှာဖွေနေသည့် ဒတ်ချ်ရဲတပ်ဖွဲ့ပင် ဖြစ်သည်။ စမ်းသပ်ဆဲအခြေအနေတွင်သာ ရှိနေသေးသော်လည်း လင်းယုန်ငှက်များ အသုံးပြု၍ ဒရုန်းများကို တိုက်ခိုက်ခြင်းမှာ အလွန်ဖြစ်နိုင်ခြေရှိကြောင်း ရဲတပ်ဖွဲ့ ပြောခွင့်ရပုဂ္ဂိုလ်က Dutch News.nl သို့ ပြောကြားခဲ့သည်။
ဒရုန်းနည်းပညာ တိုးတက်မြင့်မားလာသည်နှင့်အမျှ ဒရုန်းဖျက်နည်းပညာများလည်း တပါတည်း ရင်ဘောင်တန်း တိုးတက်လာခဲ့ရာ ကုမ္ပဏီများက ဒရုန်းများကို အစွမ်းမဲ့သွားစေမည့် radio Jammer များနှင့် net-wielding interceptor များကို ဖန်တီးလာခဲ့ကြသည်။
ရုရှသည် နျူကလီးယားအင်အားပြကာ မီးနှင့်ကစားနေဟု ပင်တဂွန်ပြောကြား
By ရိုက်တာ 
ဝါရှင်တန်၊ ဇွန်-၂၆ ။    ။ ရုရှနိုင်ငံမှာ ၎င်း၏ နျူကလီးယား စစ်အင်အားပြမှုများဖြင့် မီးနှင့်ကစားနေပြီး အမေရိကန်ပြည်ထောင်စုက ရုရှနိုင်ငံအား အလယ်အလတ် နျူကလီးယားလက်နက်အင်အားသဘောတူညီချက်ကို ချိုးဖောက်ပြီး စစ်အင်အား အသာစီးယူမှုမှ တားဆီးသွားရန် ဆုံးဖြတ်ထားသည်ဟု အမေရိကန် လက်ထောက်ကာကွယ်ရေးဝန်ကြီးက ဇွန်၂၅ရက်နေ့က ပြောကြားခဲ့သည်။
လက်ထောက်နိုင်ငံခြားရေးဝန်ကြီး ရောဘတ် ဝပ်က အောက်လွှတ်တော်အမတ်များကို စကားပြောရာတွင် လာမည့်နှစ်များတွင် အမေရိကန် နျူကလီးယားလက်နက်အင်အားများကို အဆင့်မြှင့်ထိန်းသိမ်းခြင်းလုပ်ငန်းများက ကာကွယ်ရေးဘတ်ဂျက်၏ ၇ရာခိုင်နှုန်းကို သုံးစွဲသွားမည်ဖြစ်သောကြောင့် ထပ်တိုးထောက်ပံ့ခြင်းကို အတည်မပြုနိုင်ပါက အခြားသောအစီအစဉ်များကို ဆိုင်းငံ့၍ နျူကလီးယားတွင်သာ ပုံအောသွားရလိမ့်မည်ဟု ပြောကြားသွားခဲ့ခြင်းပင်ဖြစ်သည်။
အောက်လွှတ်တော် လက်နက်ကိုင်တပ်ဖွဲ့ကော်မတီသို့ စကားပြောရာတွင် ဝပ်က နျူကလီးယား လက်နက်အင်အားသုံးး၍ အိမ်နီးချင်းများကို ခြိမ်းခြောက်ရန် မော်စကို၏ ကြိုးစားမှုမှာ အရေးနိမ့်သွားခဲ့ပြီး နေတိုးမဟာမိတ်များကို ယခင်ကထက် ပိုမိုသွေး စည်းစေခြင်းသာ ရလဒ်ထွက်လာခဲ့ကြောင်း ပြောကြားခဲ့ပြီး သူ့အခေါ် ရုရှ၏ ပျော့စေရန် ပြင်း (escalate to de-escalate)သည့် မဟာဗျူဟာကိုလည်း ဝေဖန်သွားခဲ့သည်။
‘နျူကလီးယားလက်နက်အသုံးပြုပြီး အပြင်းအပျော့ကို လိုသလို အတင်အချလုပ်နိုင်မယ်လို့ တွေးတာက တကယ်တော့ မီးနဲ့ကစားတာပါ။ ပြင်းတာကပြင်းတာပါပဲ။ နျူကလီးယားကို အသုံးပြုတာက အဆုံးအစွန်အထိ ပြင်းထန်သွားစေပါတယ်’’ဟု ဝပ်က ပြောကြားခဲ့သည်။
ရုရှမှာ ၅၀၀မှ ၅၅၀၀ကီလိုမီတာ အကွာအဝေးအထိ ပစ်ခတ်နိုင်သည့် ပဲ့ထိန်းနှင့် ခရုဇ်ဒုံးကျည်များကို ပိတ်ပင်ထားသည့် အလယ်အလတ် နျူကလီးယားအင်အား သဘောတူညီချက်ကို ဆက်လက်ချိုးဖောက်နေသည်ဟုလည်း လက်ထောက် ကာကွယ်ရေးဝန်ကြီးက ပြောကြားခဲ့သည်။
သမ္မတအိုဘားမားအနေဖြင့် သဘောတူညီချက်ချိုးဖောက်မှုကို တုံ့ပြန်ရန်နှင့် ရုရှအား သဘောတူညီချက်ချိုးဖောက်ပြီး စစ်ရေး အသာစီးယူမှုကို ခွင့်မပြုရန် စဉ်းစရာနည်းလမ်းများကို ပင်တဂွန်က ကြံဆနေသည်ဟုလည်း ဝပ်က ပြောကြားခဲ့သည်။
မြောက်ကိုရီးယားနျူအရေးဆွေးနွေးရန် တရုတ်သံတမန် ပြံုယမ်းသို့ ရောက်ရှိ
By ရိုက်တာ 
ဆိုးလ်၊ ဖေဖော်ဝါရီ ၂ ။           ။ လေးကြိမ်မြောက် နျူကလီးယားစမ်းသပ်မှုအတွက် မြောက်ကိုရီးယားအပေါ် ပိုမိုပြင်းထန်သည့် ပိတ်ဆို့ဒဏ်ခတ်မှုပြုလုပ်ရေး အမေရိကန်နှင့် တောင်ကိုရီးယားတို့က တွန်းအားပေးနေစဉ် မြောက်ကိုရီးယား၏ နျူကလီးယားကိစ္စအတွက် တရုတ်သံတမန်သည် ဖေဖော်ဝါရီ ၂က မြို့တော်ပြုံယမ်းသို့ ရောက်ရှိလာသည်ဟု မြောက်ကိုရီးယား၏ KCNA သတင်းအေဂျင်စီက အစီရင်ခံသည်။
ကိုရီးယားကျွန်းဆွယ်ရေးရာ တရုတ်အထူးကိုယ်စားလှယ် ဝူတဝေသည် ပြုံယမ်းသို့ရောက်ရှိပြီး နျူကလီးယားအရေးနှင့် ပတ်သက်၍ မြောက်ကိုရီးယားတို့နှင့် ဆွေးနွေးမှုများပြုလုပ်လိမ့်မည်ဟု   မျှော်လင့်ရကြောင်း ဂျပန်၏ ကျိုဒိုသတင်းအေဂျင်စီက မြောက်ကိုရီးယား၏ မြို့တော်မှ အစီရင်ခံခဲ့သည်။ သို့သော်လည်း KCNA နှင့် ကျိုဒိုသတင်းဋ္ဌာနတို့က နောက်ထပ်အသေးစိတ်အချက်အလက်များ မဖော်ပြခဲ့ပေ။ ထို့အပြင် တရုတ်နိုင်ငံခြားရေးဝန်ကြီးဋ္ဌာနကလည်း ချက်ခြင်းသုံးသပ်ချက်မပေးခဲ့ပေ။
စမ်းသပ်မှုပြုလုပ်ရာနေရာတွင် လှုပ်ရှားမှုများကိ ဂြိုဟ်တုမှ လေ့လာပြီးနောက် မြောက်ကိုရီးယားသည် တာဝေးပစ်ဒုံးကျည် စမ်းသပ်ပစ်လွှတ်ရန် ပြင်ဆင်နေသည်ဟု ယုံကြည်ရကြောင်း အမေရိကန်အရာရှိများက ပြောကြားထားသည်။ ဒုံးကျည်များပစ်လွှတ်ခြင်းဖြင့် အာကာသအစီအစဉ်တစ်ခုပြုလုပ်ခြင်းမှာ ၎င်း၏ အချုပ်အခြာအခွင့်အရေးဟု မြောက်ကိုရီးယားက ပြောသည်။ သို့သော် ဒုံးကျည်အစီအစဉ်မှာ ဟန်ပြလုပ်ရပ်တစ်ခုဖြစ်သည်ဟု ကုလသမဂ္ဂကမြင်သည်။
ဆီးနှင်းများ ဆိုးဆိုးဝါးဝါးကျဆင်း၍ ကွမ်ကျို့ဘူတာတွင် လူ တစ်သိန်းနီးပါး သောင်တင်
By ဘီဘီစီ 
ပေကျင်း၊ ဖေဖော်ဝါရီ ၂ ။        ။ တရုတ်နိုင်ငံတောင်ပိုင်းတွင် ဆီးနှင်းများ ပြင်းထန်ဆိုးဝါးစွာကျဆင်းနေခြင်းကြောင့် ရထားဘူတာရုံတစ်ရုံတွင် လူပေါင်းထောင်သောင်းပေါင်းများစွာ   သောင်တင်လျက် ရှိနေကြောင်း ရဲဌာနက ပြောသည်။
ကွမ်ကျို့ဘူတာရုံအပြင်ဖက်တွင် လူများသောင်တင်လျက်ရှိကာ တိုးဝှေ့လျက်ရှိကြပြီး ဖေဖော်ဝါရီ ၁ ရက်နေ့က အဆိုးဆုံးဖြစ်ကာ လူအုပ်ကြီးမှာ တစ်သိန်းနီးပါးရှိခဲ့ကြောင်း ရဲက ပြောသည်။
တရုတ်နိုင်ငံအတွင်း နှစ်များစွာ၌ အအေးဆုံးရာသီဥတုကို ကြုံတွေ့နေရသည်။
နှင်းဆိုးဝါးစွာကျဆင်းခြင်းသည် တရုတ်နှစ်သစ်ကူးအခါသမယနှင့်လည်း တိုက်ဆိုင်နေသည်။ ယင်းနှစ်သစ်ကူးကာလတွင် နေရပ်ပြောင်းရွှေ့အလုပ်သမားများက မိသားစုများနှင့် တွေ့ဆုံရေးအတွက် အိမ်ပြန်ရန် ခရီးထွက်ခွာလျက်ရှိခြင်းဖြစ်သည်။
တရုတ်မြောက်ပိုင်းနှင့် အလယ်ပိုင်းတွင် ရထားခရီးစဉ်များစွာ ဆီးနှင်းကြောင့် နှောင့်နှေးမှုများဖြစ်ပြီး တောင်ပိုင်းတွင်လည်း ခရီးစဉ်များ ပြေးဆွဲနိုင်ခြင်းမရှိ၍ ခရီးသည်များ သောင်တင်နေရသည်။
ခွန်ဆာလက်အောက်ခံ မူးယစ်ဂိုဏ်းဝင်များ ထိုင်းတွင် ဆေးဝါးများနှင့်အတူ ဖမ်းမိ
By သည်နေးရှင်း 
ရွှေတြိဂံမူးယစ်ရာဇာဟောင်း ခွန်ဆာလက်အောက်မှ မူးယစ်ဂိုဏ်းတစ်ဂိုဏ်းကို မူးယစ်ဆေးဝါးများနှင့်အတူ ဖမ်းဆီးမိကြောင်း ထိုင်းမူးယစ်ဆေးဝါးနှိမ်နှင်းရေးဗျူရို NSB က ဖေဖော်ဝါရီ ၂ ရက်က ကြေညာသည်။
မြန်မာနိုင်ငံအခြေစိုက် မူးယစ်မှောင်ခိုဂိုဏ်းတစ်ဂိုဏ်းမှ အဖွဲ့ဝင်သုံးဦးကို ယာဘဆေးပြား ငါးသိန်းနှင့် ice ဆေးပြားများ ၃၁ ဒသမ ၈ ကီလိုဂရမ်နှင့်အတူ ဖမ်းဆီးမိခြင်းဖြစ်သည်။
ဖမ်းမိမူးယစ်ဆေးဝါးများ၏ မှောင်ခိုဈေး တန်ဖိုးမှာ ဘတ်ငွေ သန်း ၂၀၀ ခန့်ရှိကြောင်း ခန့်မှန်းထားသည်။
ဖမ်းဆီးမိသူများမှာ ဂျမ်ရတ်ဒန်ပရီချာ(၅၄နှစ်)၊ လက်ဆတ်ဖူရီပန်ယန်နက်(၃၇နှစ်)နှင့် ရှမ်းလူမျိုးတစ်ဦးဖြစ်သည့် ချမ်းဆိုသူတစ်ဦးတို့ဖြစ်သည်။ ဘန်ကောက်ရှိ လက်ဖာရာအိုနှင့် ဘန်ကာပီတို့တွင် ဂျမ်ရတ်နှင့် လက်ဆတ်တို့နှစ်ဦးအား သီးခြားစီ ဖမ်းမိခြင်းဖြစ်ပြီး ချမ်းကိုမူ ဖေဖောဝါရီ ၁ ရက်က ချင်းရိုင်ရှိ မယ်ဆိုင်ခရိုင်အတွင်း ဖမ်းမိခြင်းဖြစ်သည်။
ဘန်ကောက်တွင် မူးယစ်ဆေးဝါးများ တင်သွင်းနိုင်ရန် ချမ်းက ကားစပယ်ယာဘီးအတွင်း မူးယစ်ဆေးများထည့်သွင်းပြီး မြောက်ပိုင်းတွင် ဆေးဝါးဖြန့်နေသူအဖြစ် စုံစမ်းထောက်လှမ်းနိုင်ပြီးနောက် ယခုကဲ့သို့ ဖမ်းဆီးနိုင်ခဲ့ခြင်းဖြစ်ကြောင်း NSB ဌာနခွဲ ၃ အကြီးအကဲ ရဲမှူးချုပ် ပွန်ချိုင်းက ပြောသည်။ မူးယစ်ဆေးဝါးများကို ရဲက အယောင်ဆောင်ဝယ်ယူခဲ့ပြီး ထောင်ထမ်းခဲ့ခြင်းဖြစ်သည်။
ယင်းတွင် လက်ဆတ်ကို အရင်ဖမ်းမိခြင်းဖြစ်ကာ ကြံရာပါတစ်ဦးဖြစ်သည့် ဂျမ်ရတ်၏ အိမ်သို့ စီးနင်းရှာဖွေရာ မူးယစ်ဆေးဝါးအမြောက်အမြားကို ဖမ်းဆီးရမိခြင်းဖြစ်သည်။
ယခုဖမ်းဆီးရမိသူများသည် ရွှေတြိဂံမူးယစ်ရာဇာဟောင်း ခွန်ဆာလက်အောက် ကွန်ရက်မှ ဂိုဏ်းတစ်ဂိုဏ်းဖြစ်ကြောင်း အမျိုးသားရဲဌာနအကြီးအကဲ ရဲချုပ် ချက်သစ်က ပြောသည်။
အမေရိကန်တွင် ခြင်မှမဟုတ်ပဲ လိင်မှတစ်ဆင့် ဇီကာပိုးကူးစက်ဟုဆို
By ဘီဘီစီ 
အမေရိကန်နိုင်ငံတွင် ဇီကာပိုးသည် ခြင်ကိုက်ရာမှ ကူးစက်ခြင်းမဟုတ်ဘဲ လိင်မှတစ်ဆင့်ကူးစက်သည့် ရှားရှားပါးပါး ရောဂါကူးစက်မှုဖြစ်ပွားကြောင်း သတင်းများအရသိရသည်။ တက္ကဆက်ပြည်နယ် ဒဲလက်စ်မှ လူနာတစ်ဦးသည် ဇီကာပိုးကို လိင်ဆက်ဆံရာမှ ကူးစက်ခံရခြင်းဖြစ်ဖွယ်ရှိကြောင်း ရောဂါထိန်းချုပ်ရေးစင်တာက ဘီဘီစီသို့ပြောသည်။
ယင်းလူနာသည် ဇီကာပိုးဖြစ်ပွားနေရာ ဒေသများသို့ ခရီးသွားလာဖူးခြင်းမရှိသော်လည်း ၎င်း၏ အဖော်ဖြစ်သူမှာ ဗင်နီဇွဲလားနိုင်ငံမှ ပြန်လာသူဖြစ်နေကြောင်း သိရသည်။ ဇီကာပိုးသည် ခြင်က သယ်ဆောင်သည့် ဗိုင်းရပ်စ်ပိုးဖြစ်ပြီး မွေးစကလေးများတွင် ဦးနှောက်ပျက်စီးစေသည့် ရောဂါပိုးတစ်မျိုးဖြစ်သည်။
အမေရိကတွင် ယင်းရောဂါပိုး ပျံ့နှံ့ဖြစ်ပွားလျက်ရှိပြီး ကမ္ဘာ့ကျန်းမာရေးအဖွဲ့ကြီးက တစ်ကမ္ဘာလုံးဆိုင်ရာပြည်သူ့ကျန်းမာရေးအရေးပေါ်အခြေအနေအဖြစ် ကြေညာထားသည်။
သြစတြေးလျတွင်လည်း ဇီကာဖြစ်ပွားမှု လူနာနှစ်ဦးကို တွေ့ရှိသည်။ ယင်းလူနာနှစ်ဦးက မကြာသေးမီကမှ ကရီဘီယန်မှ ပြန်လည်ရောက်ရှိလာကြသူများဖြစ်သည်။ ဇီကာပိုးကူးစက်မှုတွင် ဘရာဇီးနိုင်ငံက အဆိုးဝါးဆုံးဖြစ်နေပြီး ဖြစ်ပွားမှုပေါင်း ၃၆၇၀ ခန့်ရှိနေမည်ဖြစ်ကြောင်း ထုတ်ပြန်ထားသည်။
ဒုံးပျံပစ်လွှတ်မည့် အစီအစဉ်ကို ဖျက်သိမ်းရန် တောင်ကိုရီးယားက မြောက်ကိုရီးယားကို တိုက်တွန်း
By အေအက်ဖ်ပီ 
ဆိုးလ်၊ ဖေဖော်ဝါရီ - ၃ ။               ။ မကြာမီပစ်လွှတ်တော့မည့် ဒုံးပျံအစီအစဉ်ကို ဖျက်သိမ်းရန် တောင်ကိုရီးယားက ဖေဖော်ဝါရီလ ၃ရက်နေ့က ပြုံယမ်းကို တိုက်တွန်းလိုက်ပြီး၊ အစီအစဉ်ကို ဆက်လက်လုပ်ဆောင်ပါက ကြီးကြီးမားမား ပေးဆပ်ရလိမ့်မည်ဟုလည်း သတိပေးလိုက်သည်။
ဂြိုဟ်တုလွှတ်တင်မှုတစ်ခုအဖြစ် ဟန်ပြထားသည့် ဒုံးကျည်စမ်းသပ်မှုမှာ ကမ္ဘာ့ငြိမ်းချမ်းရေးနှင့် လုံခြုံရေးအတွက် ကြီးမားသော ခြိမ်းခြောက်မှုတစ်ခုဖြစ်ကြောင်း တောင်ကိုရီးယားက အစိုးရကြေညာ ချက်တစ်ခုတွင် ပြောကြားခဲ့သည်။
“မြောက်ကိုရီးယားအနေနဲ့ ပဲ့ထိန်းဒုံးကျည်နည်းပညာကို အသုံးပြုထားတဲ့ ဘယ်လိုပစ်လွှတ်မှုမျိုးမဆို ဒါကို ဆန့်ကျင်ထားတဲ့ ကုလသမဂရဲ့ ပြဌာန်းချက်ကို ချိုးဖောက်ရာရောက်တယ်ဆိုတဲ့ အချက်ကို အလေးထားပြီး ပစ်လွှတ်မယ့် အစီအစဉ်ကို ချက်ချင်းဖျက်သိမ်းရမှာပါ”ဟု ကြေညာချက်တွင် ပြောကြားထားသည်။
“မြောက်ကိုရီးယားအနေနဲ့ ကမ္ဘာကြီးနဲ့ ဒေသတွင်း ငြိမ်းချမ်းလုံခြုံရေးကို အကြီးအကျယ်ခြိမ်းခြောက်နေတဲ့ တာဝေးပစ်ဒုံးကျည်ပစ်လွှတ်မှုကို ဆက်လုပ်သွားမယ်ဆိုရင် ကြီးကြီးမားမား ပေးဆပ်ရလိမ့်မယ်” ဟု သမ္မတအိမ်ပြာတော်တွင် အကြီးတန်းလုံခြုံရေးအရာရှိ ချိုတေးယန်း ဖတ်ကြားခဲ့သည့် ကြေညာချက်ထဲတွင် ဖော်ပြထားသည်။
အဂတိလိုက်စားမှု အစွပ်စွဲခံရသူများထဲတွင် မလေးရှားဝန်ကြီးချုပ် နာဂျစ် ရာဇက် မပါ၀င်ဟု ဆွစ်ဇာလန်ပြော
By ရိုက်တာ 
ဂျနီဗာ၊ ဖေဖော်ဝါရီ - ၃ ။             ။ ဆွစ်အရာရှိတစ်ယောက်၏ ဖေဖော်ဝါရီလ ၂ ရက်နေ့က ပြောကြားချက်အရ နိုင်ငံတော် ရင်းနှီးမြှုပ်နှံမှု ရံပုံငွေအဖွဲ့ (1Malaysia Development Berhad-1MDB) ပါဝင်ပတ်သက်နေသည့် အဂတိလိုက်စားမှု စွဲချက်ကို ဆွစ်ဇာလန်အစိုးရရှေ့နေချုပ်က စုံစမ်းစစ်ဆေးရာတွင် မသမာမှုဖြင့် စွပ်စွဲခံရသူများထဲတွင် မလေးရှားဝန်ကြီးချုပ် နာဂျစ် ရာဇက် ပါဝင်နေခြင်းမရှိဟု ဆိုသည်။
ဆွစ်ရှေ့နေချုပ်ရုံးက လွန်ခဲ့သည့် ရက်သတ္တပတ် သောကြာနေ့က ပြောကြားရာတွင်မူ မလေးရှား နိုင်ငံပိုင်ကုမ္ပဏီများမှ သံသယရှိဖွယ် ကန်ဒေါ်လာ ၄ ဘီလျံ အလွဲသုံးစားလုပ်မှုတွင် ရာဇဝတ်မှုမြောက် သည့် မသမာမှု ၄ မှုကို တွေ့ရှိထားသည်ဟု ဆိုသည်။
“ရှေ့နေချုပ်ရုံးရဲ့ စုံစမ်းစစ်ဆေးဆဲ အနေအထားမှာ အစွပ်စွဲခံထားရတဲ့ အစိုးရအရာရှိတွေထဲမှာ မစ္စတာ နာဂျစ် ရာဇက် မပါဝင်ပါဘူး”ဟု ဆွစ်ရှေ့နေချုပ် မိုက်ကယ် လောဘာ၏ ရုံးမှ ပြောခွင့်ရပုဂိုလ် အန်ဒရေ မာတီက ရိုက်တာ၏ မေးမြန်းမှုကို အီမေးဖြင့် တုန့်ပြန်ရာတွင် ပြောကြားခဲ့သည်။
လောဘာ၏ ရုံးက လွန်ခဲ့သည့် သြဂုတ်လက အကြံပေးဘုတ်အဖွဲ့ကို နာဂျစ်က ကြီးမှူးနေရာ 1MDBနှင့် ဆက်နွယ်နေသော ရာဇဝတ်မှုဆိုင်ရာ စုံစမ်းစစ်ဆေးမှုကို ဖွင့်လှစ်စစ်ဆေးနေကြောင်း ကြေညာ ခဲ့သည်။
ပြီးခဲ့သည့် ရက်သတ္တပတ်က လောဘာ၏ ရုံးက ကြေညာချက်တစ်ခု ထုတ်ပြန်ခဲ့ရာတွင်လည်း ဆွစ်ဇာလန်၏ စုံစမ်းစစ်ဆေးမှုတွင် မလေးရှား ရှေ့နေချုပ်အနေဖြင့် အကူအညီပေးရန် တရားဝင် တောင်းဆို ခဲ့သည်။
စုံစမ်းစစ်ဆေးမှုမှာ နိုင်ငံခြားအစိုးရအရာရှိများ၏ လာဘ်စားမှု၊ အစိုးရရုံးများတွင် မသမာမှု၊ ငွေကြေးခဝါချမှု၊ ရာဇဝတ်မှုမြောက်သည့် တလွဲစီမံခန့်ခွဲမှုနှင့် 1MDBမှ အမည်မသိ အရာရှိဟောင်းများ၊ မည်သူ မည်ဝါ မသိရသည့်ပုဂိုလ်များနှင့် ဆက်နွယ်နေသည်ဟု ကြေညာချက်တွင် ပြောကြားထားသည်။
အဆိုပါ ဆွစ်ရှေ့နေချုပ်ရုံး၏ ကြေညာချက်မှာ ကိုယ်ပိုင်ဘဏ်စာရင်းထဲသို့ စီးဝင်သွားခဲ့သည့် ကန်ဒေါ်လာ ၆၈၁သန်းမှာ ဆော်ဒီအာရေဗျ တော်ဝင်မိသားစုထံမှ လက်ဆောင်သာဖြစ်ပြီး မစ္စတာ နာဂျစ်မှာ မည်သည့်မသမာမှုမျှ မကျူးလွန်ကြောင်း မလေးရှားရှေ့နေချုပ်က ကြေညာအပြီး ရက်ပိုင်းအကြာတွင် ထွက်ပေါ်လာခဲ့ခြင်းပင် ဖြစ်သည်။
အရှေ့တောင်အာရှနိုင်ငံများနှင့် ဆွေးနွေးပွဲက တရုတ်ဆန့်ကျင်ရေးမဟုတ်ဟု ကန် ဆို
By အေအက်ဖ်ပီ 
ဝါရှင်တန်၊ ဖေဖော်ဝါရီ ၃ ။              ။ ယခုလလယ်ကျော်ကျော်တွင် အမေရိကန်သမ္မတ ဘားရက်အိုဘားမားက လက်ခံကျင်းပမည့် အရှေ့တောင်အာရှခေါင်းဆောင်များနှင့် ထိပ်သီးဆွေးနွေးပွဲက တရုတ်ဆန့်ကျင်ရေးမဟုတ်ကြောင်း နိုင်ငံခြားရေးဋ္ဌာမှ အရာရှိတစ်ဦးက ပြောသည်။
"၎င်းအစည်းအဝေးကို ကယ်လီဖိုးနီးယားပြည်နယ် ဆန်နီလဲန်စ်အပမ်းဖြေစခန်းတွင် ဖေဖော်ဝါရီ ၁၅မှ ၁၆အထိ ကျင်းပမည်ဖြစ်သည်။"" ဒီထိပ်သီးအစည်းအဝေးက တရုတ်နဲ့ မပါတ်သက်ပါဘူး။ အမေရိကန်နဲ့ အာဆီယံပဲ ပတ်သက်ပါတယ်""ဟု အရှေ့အာရှရေးရာ အမေရိကန်လက်ထောက်နိုင်ငံခြားရေးဝန်ကြီး ဒယ်နီယယ်ရပ်ဆဲက အေပီ၊ အေအက်ဖ်ပီတို့နှင့် ပြုလုပ်သော အင်တာဗျူး တစ်ခုတွင် ပြောကြားခဲ့သည်။"
ထို့အပြင် ဆွေးနွေးပွဲက တရုတ်ဆန့်ကျင်ရေးလည်းမဟုတ်ကြောင်း ၎င်းကပြောသည်။ ဒေသတွင်းပါဝါ တရုတ်အား ချိန်ခွင်လျှာညိပေးနိုင်သည့်အရာအဖြစ် အာဆီယံ၏ကဏ္ဍမြင့်တင်ရေး အမေရိကန်အစိုးရက အာရုံစိုက်လျက်ရှိသည်။
ချိန်ခွင်လျှာပြန်လည်ညီမျှရေးက မှန်ကန်သည့်အဆင့်သို့ရောက်ရှိနေပြီဟု ယူဆကြောင်း ဒယ်နီယယ်ရပ်ဆဲက ဆိုသည်။ ၂၀၀၉ခုနှစ်နောက်ပိုင်း မဟာဗျူဟာအချက်အခြာအဖြစ် အာရှသို့ အိုဘားမားအစိုးရအဖွဲ့က အာရုံစိုက်နေခြင်းကို ရည်ညွှန်းပြောကြားခဲ့သည်။ တောင်တရုတ်ပင်လယ်တွင် နယ်မြေပိုင်ဆိုင်မှုအငြင်းပွားမှုတွင် အာဆီယံနိုင်ငံအချို့သည် တရုတ်နှင့် ခါးသည်းစွာ အငြင်းပွားနေသည်။
စပိန်တွင် ဆိုရှယ်လစ်များက အစိုးရဖွဲ့ရန် ကြိုးစားသော်လည်း အခွင့်အလမ်းနည်း
By ရိုက်တာ 
မက်ဒရစ်၊ ဖေဖော်ဝါရီ - ၃ ။            ။ စပိန်တွင် အစိုးရဖွဲ့စည်းရေး ဆွေးနွေးပွဲများကို ခေါင်းဆောင်ရန် ဘုရင်ဖိလစ်က အင်္ဂါနေ့က ဆိုရှယ်လစ်ခေါင်းဆောင် ပက်ဒရို ဆန်းချက်ကို ခန့်အပ်ခဲ့သော်လည်း မူဝါဒမကိုက်ညီသည့် ပါတီများနှင့် သဘောတူညီချက်ရယူရန် လိုအပ်ရာ အောင်မြင်ရန် အခွင့်အလမ်း နည်းပါးနေသည်။
ဆန်းချက်က နိုင်ငံရေးအကျပ်အတည်းကို ချိုးဖျက်ပြီ၊ နောက်လအနည်းငယ်အတွင်း ကျင်းပမည့် ရွေးကောက်ပွဲကို ရှောင်ကွင်းလိုနေသောကြောင့် အခြားပါတီများနှင့် ညွှန့်ပေါင်း အစိုးရဖွဲ့ရေး စေ့စပ် ညှိနှိုင်းရန် ဘုရင်၏ ကမ်းလှမ်းချက်ကို သူ့အနေဖြင့် လက်ခံကြောင်း ပြောကြားခဲ့သည်။
စပိန်နိုင်ငံတွင် ဒီဇင်ဘာ ၂၀ရက် ရွေးကောက်ပွဲများ ပြီးကတည်းက အစိုးရအဖွဲ့မရှိပဲဖြစ်နေရာ ထိုအကျပ်အတည်းကို ဖြေရှင်းရန် ဆွေးနွေးပွဲများမှာလည်း ယခုအချိန်အထိ တိုးတက်မှု တစ်စုံတစ်ရာ မရှိဘဲ ဖြစ်နေခဲ့သည်။
၎င်း၏ ကွန်ဆာဗေးတစ် PP ပါတီက ရွေးကောက်ပွဲတွင် မဲအများစု အနိုင်ရခဲ့သောကြောင့် လွန်ခဲ့သည့်လက ဘုရင်နှင့် ပထမအကျော့ ဆွေးနွေးပွဲတွင် ယာယီဝန်ကြီးချုပ် မာရီရာနို ရာဂျွိုင်းကို ရွေးချယ် ခဲ့သည်။
သို့ရတွင် ရာဂျွိုင်းက နိုင်ခြေရှိသည့် ထောက်ခံမှု မရှိသောကြောင့် အစိုးရအသစ်အပေါ် ပါလီမန်က အယုံကြည် ရှိမရှိ မဲခွဲရန်ကိုမူ ရွှေ့ဆိုင်းထားခဲ့သည်။ သူ့တွင် အစိုးရဖွဲ့စည်းရန် ထောက်ခံမှု အများစု မရှိသေးဘဲ၊ ယခုအချိန်အထိ လျာထားသတ်မှတ်ခြင်းလည်း မခံရသေးကြောင်း ရာဂျွိုင်းက ဘုရင်ကို ပြောကြားခဲ့သည်ဟု ဆိုသည်။
ဆန်းချက်ကမူ သူ့အနေဖြင့် ရာဂျွိုင်း၏ People’s Party (PP)အပါအဝင် ပါတီအားလုံးနှင့် ဆွေးနွေးသွားမည်ဖြစ်သော်လည်း ကာတာလိုနီးယားကို စပိန်ထံမှ လွတ်လပ်ရေး ရယူလိုသည့် ပါတီများ၏ ထောက်ခံမှုရအောင် ကြိုးစားလိမ့်မည်မဟုတ်ကြောင်း ပြောကြားခဲ့သည်။
“ဆိုရှယ်လစ်ပါတီက စိန်ခေါ်မှုကို ရင်ဆိုင်လိုက်ပြီမို့ ဒီနိုင်ငံရဲ့ ပြည်သူတွေအဖို့ ရွေးကောက်ပွဲအပြီး ရက်ပေါင်း ၄၀အကြာမှာ အားလုံးရဲ့အကျိုးအတွက် အစိုးရတစ်ရပ်ကို ရလာနိုင်တော့မှာပါ”ဟု ဆန်းချက်က သတင်းစာရှင်းလင်းပွဲတစ်ခုတွင် ပြောကြားခဲ့သည်။
ပူတင်၏ ပုဂ္ဂလိကပိုင်ပြုမှုအသစ်တွင် ရှယ်ယာရှင်များမှာ ရုရှအာဏာရှိများသာ ဖြစ်ဖွယ်ရှိဟု ဆို
By ရိုက်တာ 
မော်စကို၊ ဖေဖော်ဝါရီ - ၃ ။          ။ သမ္မတ ဗလာဒီမီယာ ပူတင်က ရောင်းချလိုနေသည့် နိုင်ငံ့အကြီးဆုံး ကုမ္ပဏီတချို့မှ ရှယ်ယာများကို ရုရှ အာဏာရှိအသိုင်းအဝိုင်းကသာလျှင် ဝယ်ယူမည့်အလားအလာ ပိုများနေသည်ဟု ဆိုသည်။
ရေနံဈေးနှုန်း ထိုးကျမှုကြောင့် ဖြစ်ပွားရသော စီးပွားရေးအကျပ်အတည်းက တွန်းအားပေးနေသောကြောင့် အစောပိုင်းတစ်ရက်က ကြေညာခဲ့သည့် ပုဂလိကပိုင်ပြုမည့် အစီအစဉ်တွင် နိုင်ငံခြား ရင်းနှီးမြှုပ်နှံသူများ ပါဝင်လာရန် ကြိုဆိုပါကြောင်း ကရင်မလင်က ဖေဖော်ဝါရီလ ၂ ရက်နေ့တွင် ပြောကြားခဲ့သည်။
သို့ရာတွင် အရာရှိဟောင်းများ၊ ဘဏ်လုပ်ငန်းရှင်များနှင့် ဝေဖန်သုံးသပ်သူများကမူ ယူကရိန်းပြဿနာကြောင့် အနောက်က ဒဏ်ခတ်ပိတ်ဆို့ထားသည့် အခြေအနေနှင့် ပိုင်ဆိုင်မှု အငြင်းပွားလာနေခဲ့သည့် သမိုင်းနောက်ခံကြောင့် နိုင်ငံခြားရင်းနှီးမြှုပ်နှံမှုမှာ တွန့်ဆုတ်နည်းပါးနေလိမ့်မည်ဟု ပြောကြားကြသည်။
ပုဂ္ဂလိကပိုင်ပြုသည့် အစီအစဉ်က ခန့်မှန်းထားသည့် ထရီလျံရူဘယ်၏ ၅၀နှင့် ၈၀ ရာခိုင်နှုန်းကြားအထိသာ မြှင့်တင်ပေးနိုင်ဖွယ်ရာရှိသည်ဟု အကြီးတန်းအစိုးရအရာရှိ နှစ်ဦးက ပြောကြားခဲ့သည်။
စီးပွားရေးအတွက် အရေးကြီးသည့်အချိန်တွင် ရုရှ၏ အဆက်အသွယ် အသိုင်းအဝိုင်းကောင်းသည့် သူဌေးသူကြွယ်ကြီးများကိုသာ ရင်းနှီးမြှုပ်နှံရန် ဆွဲဆောင်ရဖွယ်ရှိနေပြီး၊ ရေရှည်တွင် တန်ဖိုးကြီးသည့် အက်ဆက်များကို အပေးအယူလုပ်ကြကာာ ကရင်မလင်အစိုးရမှာလည်း လက်သိပ်ထိုး ရောင်းဝယ်နေသည်ဟုသာ အစွပ်စွဲခံရလိမ့်မည်ဟု ဝေဖန်သုံးသပ်မှုများ ရှိနေသည်။
နိုင်ငံတော် ဘက်ဂျတ်လိုငွေပြမှုကို တားဆီးရန် ရည်ရွယ်သည့် ကနဦး ပုဂလိကပိုင်ပြုမှု အစီအစဉ်မှာ ရေနံဈေးနှုန်းနှင့်အတူ ရှယ်ယာဈေးနှုန်းများ ကျဆင်းသွားသည့် ရုရှ၏ စီးပွားရေးဆုတ်ကပ်ကာလ ဒုတိယနှစ်နှင့် တိုက်ဆိုင်နေသည်။
တရုတ်တွင် ဒလိုင်လားမားပုံတူရုပ်ပုံများကို သိမ်းဆည်း
By အေအက်ဖ်ပီ 
ပေကျင်း၊ ဖေဖော်ဝါရီ ၃ ။        ။ တိဘက်လူမျိုးများပြားစွာနေထိုင်သော တရုတ်ပြည်နယ်တစ်ခုက ဒလိုင်လားမား၏ ပုံတူများကို အပ်နှံကြရန် ဆိုင်ပိုင်ရှင်များကို အမိန့်ထုတ်လိုက်သည်ဟု   နိုင်ငံပိုင်မီဒီယာက ဖေဖော်ဝါရီ ၃ တွင် အစီရင်ခံခဲ့သည်။ နိုဘယ်ဆုရှင် ဒလိုင်လားမားသည် သေဒဏ်စီရင်ခံရသည့် အီရတ်ခေါင်းဆောင် ဆက်ဒဏ်ဟူစိန်နှင့် ဆင်တူသည်ဟု ခိုင်းနှိုင်းသည့် ပေကျင်းကျွမ်းကျင်သူများ၏ ပြောကြားချက်ကို ကိုးကား၍ မီဒီယာက ဖော်ပြခဲ့ခြင်းဖြစ်သည်။
ပုံတူသိမ်းဆည်းရေးအကောင်အထည်ဖော်ရန် တိဘက်လူမျိုးများနေထိုင်သည့် ဧရိယာအချို့ပါဝင်သော အနောက်တောင်ပိုင်းရှိ စီချွမ်ပြည်နယ်သည် ယဉ်ကျေးမှုဗျူရိုအမှုထမ်းများ၊ ရဲတပ်ဖွဲ့ဝင်များနှင့် အခြားအရာရှိများပါဝင်သည့် ဥပဒေထိန်းသိမ်းစောင့်ရှောက်ရေး တပ်ဖွဲ့တစ်ခုကို ဖွဲ့စည်းခဲ့သည်ဟု အာဏာရကွန်မြူနစ်ပါတီနှင့် နီးစပ်သော ဂလိုဘယ်တိုင်းမ်က အစီရင်ခံခဲ့သည်။
ရည်ရွယ်ချက်မှာ တရုတ်နှစ်သစ်ကူးပွဲမတိုင်မီ ညစ်ညမ်းစာပေ၊ရုပ်ရှင်နှင့် ဒလိုင်လားမား၏ ပုံတူပါဝင်သော တရားမဝင်ထုတ်ဝေမှုများကို နှိမ်နင်းရန်ဖြစ်သည်ဟု   ပြည်နယ်ပြန်ကြားရေးဋ္ဌာန ညွှန်ကြားရေးမှူး ကိုယာတုန်က ဆိုသည်။ အာဏာရပါတီ၏ အကြီးအကဲဟောင်းကို ရည်ညွှန်းလျက် ယခင်နှင့် ယခုခေါင်းဆောင်များ၏ ပုံတူများကို ချိတ်ဆွဲရန်ကိုမူ အားပေးသည်ဟု ၎င်းကပြောသည်။
တရုတ်ပြည်သူများအတွက် ၎င်း၏ပုံကို ချိတ်ဆွဲခြင်းမှာ အမေရိကန်များအတွက် ဆက်ဒမ်ဟူစိန်၏ပုံကိုပြသခြင်းနှင့် အတူတူဖြစ်သည်ဟု တရုတ်တိဘက်ဗေဒသုတေသနစင်တာမှ လျန်ရှန်မင်၏ ပြောကြားချက်ကို ဂလိုဘယ်တိုင်းမ်က ကိုးကားဖော်ပြသည်။ အီရတ်ခေါင်းဆောင်ဟောင်း ဆက်ဒမ်ဟူစိန်သည် လူသားချင်းစာနာမှုဆိုင်ရာပြစ်မှုများ ကျူးလွန်မှုတို့ဖြင့် ၂၀၀၆ တွင် သေဒဏ်စီရင်ခံခဲ့ရသည်။ တရုတ်အုပ်ချုပ်မှုအား မအောင်မြင်သောတော်လှန်ရေးအပြီး တိဘက်မှ ထွက်ပြေးခဲ့သော ဒလိုင်လားမားသည် ၁၉၈၉ခုနှစ်တွင် နိုဘယ်ငြိမ်းချမ်းရေးဆု ချီးမြင့်ခံရသည်။
ထိုင်းနိုင်ငံတွင် စီးနင်းသူကမ္ဘာလှည့်ခရီးသည်ကို ဆင်က အစွယ်ဖြင့်ထိုးသတ်
By ဘန်ကောက်ပို့စ် 
ဘန်ကောက်၊ ဖေဖော်ဝါရီ-၃။         ။ ထိုင်းအာဏာပိုင်များ၏ ပြောကြားချက်အရ ဆမူအီအပန်းဖြေကျွန်းတွင် စကော့လူမျိုး ကမ္ဘာလှည့်တစ်ယောက်မှာ ၁၆နှစ်အရွယ် မယားပါသမီးနှင့်အတူ ဆင်စီး၍ လှည့်လည်နေစဉ် ဆင်က အစွယ်ဖြင့် အသေထိုးသတ်ခဲ့သည်ဟု ဆိုသည်။
ရဲတပ်ဖွဲ့ ဒုဗိုလ် ရော့ဂျနတ် ကွီဂျန်၏ ပြောကြားချက်အရ တနင်္လာနေ့က ခရီးလှည့်လည်စဉ်အတွင်း ဆင်က ဂါရတ် ခရိုဝီနှင့် အီးလစ် ဟူးတို့နှစ်ဦးကို မြေကြီးပေါ်သို့ လှုပ်ခါချခဲ့သည်ဟု ဆိုသည်။
ထို့နောက် ဆင်ကြီးက ခရိုဝီကို အစွယ်ဖြင့်ထိုးကာ တက်နင်းခဲ့သည်ဟု ဆိုသည်။
ထိုင်းသတင်းစာများတွင် ဖော်ပြချက်အရ ဆင်ထိန်းက ကမ္ဘာလှည့်များကို ဓာတ်ပုံရိုက်ရန် ဆင်းသွားကတည်းက ဆင်ကြီးမှာ ဒေါသအိုး ပေါက်ကွဲလာခဲ့သည်ဟု ဆိုသည်။
ပူးပြင်းသည့် ရာသီဥတုကြောင့်လည်း ၁၃နှစ်အရွယ် ဆင်မှာ စိတ်အနှောင့်အယှက် ဖြစ်နေပုံရသည်ဟု ရဲက ထင်မြင်ချက်ပေးသည်။ မြန်မာပြည်မှလာသည့် ဆင်ထိန်းမှာလည်း အစွယ်ဖြင့် အထိုးခံခဲ့ရပြီး ဟူးမှာလည်း လှိမ့်ကျသောကြောင့် ဒဏ်ရာရသွားခဲ့ရာ နှစ်ယောက်စလုံးကို ဆေးရုံတင်ထားရသည်ဟု ဆိုသည်။
မိတ်လိုက်သည့်ရာသီတွင် ဆင်မှာ ရန်လိုလာတတ်သောကြောင့် ဆင်ကြီးမှာ မုန်ယိုနေခဲ့ဖွယ်ရှိသည်ဟု ခန့်မှန်းချက်များ ထွက်ပေါ်နေသော်လည်း တိရစ္ဆာန်မွေးမြူရေးဌာနမှ ချာ့ချိုင်း ဂျရိုအင်ဝပ်ကမူ မုန်ယိုနေခြင်းမဖြစ်နိုင်ကြောင်း ငြင်းဆန်ခဲ့သည်။
ဆင်ကြီးကို မေ့ဆေးသေနတ်ဖြင့် ပစ်ခတ်ပြီး မွေးမြူရေးခြံသို့ ပြန်ခေါ်သွားကာ ဆင်ထိန်းများဖြင့် ချော့မြူသည့် အခါတွင်မူ ဆင်ကြီးမှာ သံကြိုးများ နှောင်တည်းထားသော်လည်း   အေးဆေးငြိမ်သက်နေခဲ့သည်ဟု ဆိုသည်။
လနေအိမ်ခြေချဲ့ထွင်လာမှုများက ၎င်းတို့၏ သဘာဝကွန်းခိုရာများကို လျော့ကျသွားစေရာ၊ ထိုင်းနိုင်ငံတွင် လွန်ခဲ့သည့် ဆယ်စုနှစ်များအတွင်း ဆင်ကောင်ရေမှာ သိသိသာသာ ကျဆင်းသွားခဲ့သည်ဟု ဆိုသည်။ ယခုလက်ရှိ ထိုင်းနိုင်ငံတွင် ဆင်ရိုင်း ၃၀၀၀လျော့လျော့နှင့် ဆင်ယဉ် ၄၀၀၀ခန့်သာ ရှိတော့သည်ဟု ဆိုသည်။
ပိုင်နက်အတွင်းကျလာမည့် မြောက်ကိုရီးယားဒုံးကျည်ကို ဖျက်ဆီးပစ်မည်ဟု ဂျပန်ပြောကြား
By အေအက်ဖ်ပီ 
တိုကျို၊ ဖေဖော်ဝါရီ ၃ ။         ။ ယခုလတွင် အာကာသဒုံးပျံတစ်စင်းလွှတ်တင်ရန် စီစဉ်ထားသည်ဟု ပြုံယမ်းက ကြေညာပြီးနောက် ဂျပန်ကလည်း ယင်းဒုံးကျည်သာ ၎င်း၏ ပိုင်နက်ပေါ်သို့ကျရန် ခြိမ်းခြောက်ပါက အဆိုပါမြောက်ကိုရီးယားဒုံးကျည်ကို ဖျက်ဆီးပစ်မည်ဟု ဖေဖော်ဝါရီ ၃က ပြောသည်။
ဒုံးခွင်းဒုံး PAC-3 ပစ်လွှတ်သည့် လောင်ချာတစ်ခုကို တိုကျိုရှိ ကာကွယ်ရေးဝန်ကြီးဋ္ဌာန၏ ပရဝုဏ်များတွင် ၂၀၁၆ ဇန်နဝါရီ ၂၉က ချထားသည်။ အကယ်၍ ယင်းကဲ့သို့ ဒုံးကျည်တစ်စင်း ဂျပန်ပိုင်နက်အတွင်းသို့ ကျရောက်မည်ဟု အတည်ပြုပါက ဖျက်ဆီးပစ်ရမည့် အမိန့်တစ်ခုကို ဖေဖော်ဝါရီ ၃ရက်နေ့က ကာကွယ်ရေးဝန်ကြီးက ထုတ်ပြန်လိုက်သည်ဟု ကာကွယ်ဝန်ကြီးဋ္ဌာန ၏ ကြေညာချက်တစ်ခုတွင် ဖော်ပြထားသည်။
လာမည့်ရက်အနည်းငယ်အတွင်း မြောက်ကိုရီးယားသည် ဂြိုဟ်တုဟု ခေါ်ဆိုသည့် ဒုံးကျည်တစ်စင်းကို ပစ်လွှတ်မည့် ဖြစ်နိုင်ခြေကို ထောက်ထား၍ ကာကွယ်ရေးဝန်ကြီး ဗိုလ်ချုပ်ကြီး နာကာတာနီက ယင်းအမိန့်ကို ထုတ်ပြန်ခဲ့ခြင်းဖြစ်သည်ဟု ကြေညာချက်တွင် ဖော်ပြထားသည်။ အမိန့်အား ဂျပန်၏ ပဲ့ထိန်းဒုံးကာကွယ်ရေးစနစ်က လိုက်နာဆောင်ရွက်မည်ဖြစ်ပြီး ယင်းစနစ်တွင် မြေပြင်မှ ဝေဟင်ပစ် ပဲ့ထိန်းဒုံးတိုက်ဖျက်ရေးဒုံးကျည်ဖြစ်သည့် PAC-3 ဒုံးကျည်များနှင့် စစ်သင်္ဘောများပေါ်မှ ပစ်ခတ်နိုင်သည့် အလားတူ SM-3 စနစ်များပါဝင်သည်ဟု ဝန်ကြီးဋ္ဌာနက ပြောသည်။
ဆိုမာလီတွင် ခရီးသည်တင်လေယာဉ် ပေါက်ကွဲအပေါက်ဖြစ်ပြီး အရေးပေါ်ဆင်းသက်
By ဘန်ကောက်ပို့စ် 
မိုဂါဒစ်ရူး၊ ဖေဖော်ဝါရီ ၃ ။           ။ ဆိုမာလီနိုင်ငံ မိုဂါဒစ်ရှုးအပြည်ပြည်ဆိုင်ရာလေဆိပ်တွင် ခရီးသည်တင်လေယာဉ်တစ်စီး ဖေဖော်ဝါရီ ၂ ရက်နေ့နှောင်းပိုင်းက ပေါက်ကွဲမှုတစ်ရပ်ဖြစ်ကာ ကိုယ်ထည်တွင် အပေါက်ဖြစ်ပြီး အရေးပေါ်ဆင်းသက်ခဲ့ရကြောင်း မျက်မြင်များနှင့် တာဝန်ရှိသူများက ပြောသည်။
လေယာဉ်မှူးဖြစ်သူက ဗုံးပေါက်ကွဲခြင်းဖြစ်သည်ဟု ထင်ကြောင်းပြောသည်။ ကိုယ်ထည်အပေါက်ရာ ဓာတ်ပုံကို ကြည့်ပြီး လေကြောင်းပညာရှင်တစ်ဦးက ပေါက်ကွဲစေတတ်သည့် ပစ္စည်းတစ်ခု ထပေါက်ကွဲရာမှ ပျက်စီးသည့် အပေါက်ရာဖြစ်ကြောင်းဆိုသည်။
ခရီးသည်နှင့် လေယာဉ်အမှုထမ်း ၇၄ ဦးလိုက်ပါလာသည့် ယင်းလေယာဉ်တွင် ယခုမတော်တဆဖြစ်ရပ်ကြောင့် လူနှစ်ဦး အနည်းငယ်ထိခိုက်မှုရှိခဲ့ပြီး ဘေးကင်းစွာ ဆင်းသက်နိုင်ကာ အားလုံးကို ဘေးလွတ်ရာသို့ ပို့ဆောင်နိုင်ခဲ့ကြောင်း ဆိုမာလီလေကြောင်းတာဝန်ရှိသူ အလီမိုဟာမတ်က ပြောသည်။
ကန် ဦးဆောင် ပစိိဖိတ်ကုန်သွယ်ရေးစာချုပ် (TPP)ကို ကန့်ကွက်မှုရှိသည့်ကြားမှ လက်မှတ်ရေးထိုး
By အေအက်ဖ်ပီ 
အော့က်လန်၊ ဖေဖော်ဝါရီ ၄ ။           ။ ကျယ်လောင်သည့် ဆန့်ကျင်ကန့်ကွက် မှုများရှိနေသော်လည်း အမေရိကန်ဦးဆောင် ပစိဖိတ်ဖြတ်ကျော်မိတ်ဖက်ကုန်သွယ်ရေးစာချုပ် (TPP) ကို ဖေဖော်ဝါရီလ ၄ ရက်နေ့က နယူးဇီလန်တွင် အဖွဲ့ဝင်နိုင်ငံ ၁၂ နိုင်ငံက လက်မှတ်ရေးထိုးသည်။ ယင်းစာချုပ်က သမိုင်းတွင် အကြီးမားဆုံးကုန်သွယ်ရေးသဘောတူညီချက်တစ်ခုလည်း ဖြစ်သည်။
အော့က်လန်မြို့ စကိုင်းစီးတီးကွန်ဗင်ရှင်းစင်တာတွင် ပြုလုပ်သော လက်မှတ်ရေးထိုးပွဲအခမ်းအနားကို နယူးဇီလန်ဝန်ကြီးချုပ် ဂျွန်ကီးနှင့် အမေရိကန်ကုန်သွယ်ရေးကိုယ်စားလှယ် မိုက်ဖရိုမဲန်တို့က ဦးဆောင်ပြုလုပ်စဉ် ကန့်ကွက်သူများက အပြင်ဘက်ရှိ လမ်းများကို ပိတ်ဆို့ခဲ့ကြသည်။ တစ်ကမ္ဘာလုံးစီးပွားရေး၏ ၄၀ ရာခိုင်နှုန်းရှိသော အဖွဲ့ဝင်နိုင်ငံများကြား ကုန်သွယ်ရေးနှင့် ရင်းနှီးမြုပ်နှံမှုအတား အဆီးများကို ဖြိုချပစ်ရန် စာချုပ်က ရည်ရွယ်သည်။
"""ဒီကနေ့ဟာ ထူးခြားတဲ့နေ့တစ်နေ့ပါပဲ။ နယူးဇီလန်အတွက်သာမက TPPထဲက အခြား ၁၁နိုင်ငံအတွက်ပါ ထူးခြားတဲ့နေ့ပါ""ဟု ကီးကပြောသည်။ အမေရိကန်သမ္မတ ဘားရက်အိုဘားမားကလည်း လက်မှတ်ရေးထိုးမှုကို ချီးကျူးဝမ်းမြောက်ကြောင်း ချက်ခြင်းပြောကြားခဲ့ပြီး TPP ကြောင့် အမေရိကန်အနေဖြင့် အခြားဦးဆောင်စီးပွားရေး တရုတ်အပေါ် အသာစီးရနိုင်မည်ဟု ပြောကြားခဲ့သည်။"
သို့သော်လည်း ယင်းစာချုပ်ကြောင့် အာရှ-ပစိဖိတ်နိုင်ငံများတွင် အလုပ်အကိုင်များဆုံးရှုံးနိုင်သည့်အပြင် အချုပ်အခြာအာဏာအပေါ်တွင်လည်း ထိခိုက်မှုရှိသည်ဟု ကန့်ကွက်သူများက စောဒကတက် သည်။ လက်မှတ်ရေးထိုးခြင်းက စေ့စပ်ညိနှိုင်းမှုလုပ်ငန်းစဉ် ပြီးဆုံးခြင်း၏ အမှတ်အသားဖြစ်သော်လည်း အဖွဲ့ဝင်နိုင်ငံများအနေဖြင့် စာချုပ်အသက်မဝင်သေးမီ ပြည်တွင်း၌ အတည်ပြုချက် ရယူရန် နှစ်နှစ် အချိန်ရဦးမည်ဖြစ်သည်။
ထိုင်းနိုင်ငံတွင် အာဏာသိမ်းစစ်အစိုးရ၏ ပြုပြင်ပြောင်းလဲရေးများ အားပျော့လာ
By ရိုက်တာ 
ဘန်ကောက်၊ ဖေဖော်ဝါရီ - ၄ ။           ။ ထိုင်း စစ်အာဏာသိမ်းခေါင်းဆောင် ပရာယွတ် ချန်းအိုချာမှာ လူကြိုက်မများသည့် ပေါ်လစီများကို ပြဌာန်းရန်နှင့် တန့်အီနေသည့် ပြုပြင်ပြောင်းလဲမှုများကို စတင်ရန် အာဏာရှင့်ဥပဒေဟု ခေါ်နေကြသည့် လုပ်ခြုံရေး ပြဌာန်းချက်များအပေါ်တွင်သာ တိုး၍ မှီခိုလာနေရာ ထိုအခြေအနေကို စစ်အုပ်ချုပ်ရေးကို နောက်ထပ် ဆန့်ကျင်မှုများအား မီးထိုးပေးနေ သည်ဟု ဝေဖန်သူများက သတိပေးပြောကြားခဲ့ကြသည်။
ဝန်ကြီးချုပ် ပရာယွတ် ချန်းအိုချာက ပုဒ်မ ၄၄ဟု လူသိများသည့် ပြဌာန်းချက်ကို အသုံးပြု၍ ဓာတ်အားပေးရုံများမှသည် အထူးစီးပွားရေးဇုန်များအထိ စီမံကိန်းများကို ခြေရာခံနေသလို၊ တက်ကြွလှုပ်ရှား သူများနှင့် ပြည်သူအချို့၏ ဆန့်ကျင်မှုများကိုလည်း နောက်ယောင်ခံနေသည်။
ဘန်ကောက်အခြေစိုက် ဥပဒေရေးရာ စောင့်ကြည့်အုပ်စု iLawမှ နာရုန်ဆက် ရီယမ်ဆောင်း၏ ပြောကြားချက်အရ ၂၀၁၄ခုနှစ် စစ်တပ်က အာဏာသိမ်းပြီးကတည်းက ပရာယွတ်က ပုဒ်မ ၄၄ကို အကြိမ်ပေါင်း ၅၀ကျော် အသုံးပြခဲ့ပြီဖြစ်သည့်အပြင် ယမန်နှစ် နှစ်လယ်နောက်ပိုင်းတွင် တိုး၍ အသုံးပြုလာနေသည်ဟု ဆိုသည်။
‘ဒီပုဒ်မက သူ့ကိုပဲ အာဏာ အလွန်အကျွံအပ်နှင်းထားပြီး၊ အပြန်အလှန် ထိန်းကျောင်းမှု ကင်းမဲ့နေသလို တာဝန်ခံမှုလည်း မရှိဘူး’ဟု နရုန်ဆက်က ပြောကြားခဲ့သည်။
အားလုံး၏ အကျိုးအတွက် ကတိပြုထားသည့် ၂၀၁၇ ရွေးကောက်ပွဲမတိုင်မီ အမှုကိစ္စများကို ပိုမိုမြန်ဆန်စွာ ဆောင်ရွက်ပြီးစီးနိုင်ရန် ပရာယွတ်က ပုဒ်မ ၄၄ကို မကြာခဏ အသုံးပြုနေခြင်းဖြစ်ကြောင်း စစ်အစိုးရ၏ ပြောခွင့်ရပုဂ္ဂိုလ်က ပြောကြားခဲ့သည်။
လွန်ခဲ့သည့်လက ကျန်းမာရေးနှင့် သဘာဝပတ်ဝန်းကျင်ဆိုင်ရာ စိုးရိမ်သောကများ ထွက်ပေါ်နေသည့်ကြားကပင် နိုင်ငံနှင့်အဝန်းတွင် ဓာတ်အားပေးရုံ ၁၄ရုံ တည်ဆောက်ရန် အမိန့်များကို တက်ကြွ လှုပ်ရှားသူများက ဆန့်ကျင်ခဲ့ကြသည်။
လွန်ခဲ့သည့်လကပင် ပရာယွတ်က အစိုးရ ကျန်းမာရေးမြှင့်တင်ရေးဖောင်ဒေးရှင်းမှ အရာရှိ ၇ယောက်ကို လာဘ်စားသည်ဟုဆိုကာ ပုဒ်မ၄၄ဖြင့်ပင် ရာထူးမှ ဖယ်ရှားပစ်ခဲ့သည်။ သို့ရာတွင် ဆရာဝန်များက ဝင်ရောက်စွက်ဖက်မှုကို မကျေနပ်ကြောင်း ပြောဆိုလာသည့်အခါတွင် ပရာယွတ်က တောင်းပန်ခဲ့ပြီး အဂတိလိုက်စားမှု စွဲချက်ကိုလည်း ရုပ်သိမ်းပေးခဲ့ရသည်။
‘သူ ဒီလိုလုပ်လေ လူ့အဖွဲ့အစည်းနဲ့ ကင်းကွာလာလေ ဖြစ်လိမ့်မယ်’ဟု ဘဏ္ဍာရေးဝန်ကြီးဟောင်းနှင့် ဒီမိုကရတ် ပါတီမှ အကြီးတန်းပုဂ္ဂိုလ်တစ်ယောက်ဖြစ်သည့် ခွန် ချာတီကာဝါနီက ပြောကြားခဲ့သည်။
ပရာယွတ်မှာ အခွန်နှင့် ပညာရေးစနစ်များကို ပြုပြင်ပြောင်းလဲမည်၊ စွမ်းအင်နှင့် တယ်လီကွန်းကဏ္ဍကို ပြောင်းလဲဖွဲ့စည်းမည်၊ ရဲနှင့် တရားရေးဌာနများကို တိုးတက်ကောင်းမွန်စေပြီး အကျင့်ပျက်ခြစားမှု၊ လူကုန်ကူးမှုနှင့် အခြားပြဿနာများကို ကိုင်တွယ် ဖြေရှင်းမည်ဟူသော ကတိကဝတ်များဖြင့် ၂၀၁၄ခုနှစ်တွင် အာဏာသိမ်းယူခဲ့သည်။
သို့ရာတွင် ယခုလက်ရှိ ထိုင်းစီးပွားရေး လေးကန်ထစ်ငေါ့နေပြီး အဓိကကျသည့် ဌာနများ၊ ကဏ္ဍများမှာလည်း မပြုမပြင် နဂိုအတိုင်း ကျန်ရှိနေသေးကာ အစီအစဉ်များမှာ ရည်မှန်းချက်ကြီးမား ပုံရသော်လည်း စစ်အစိုးရ၏ ခြစားမှုတိုက်ဖျက်ရေးမှာ ထိရောက်မှုမရှိဟုပင် သံသယများ ထွက်ပေါ်လာနေလျှက် ရှိသည်။
၂၀၁၅ခုနှစ်တွင် ဘာလင်အခြေစိုက် နိုင်ငံတကာ ပွင့်လင်းမြင်သာမှုအဖွဲ့ကြီးက ထုတ်ပြန်ခဲ့သည့် ခြစားမှုညွှန်းကိန်းတွင် ထိုင်းနိုင်ငံမှာ အရင်တစ်နှစ်ကနည်းတူပင် ၁၆၈နိုင်ငံအနက် ၇၆နေရာတွင် မပြောင်းမလဲ မြဲနေခဲ့သည်။
မြောက်ကိုရီးယား၏ ဒုံးပစ်လောင်ချာ ရွေ့လျားနေသည်ကို တွေ့မြင်ရဟု ဂျပန်ရုပ်သံအစီရင်ခံ
By ရိုက်တာ၊ အေအက်ဖ်ပီ 
တိုကျို၊ ဖေဖော်ဝါရီ ၄ ။            ။ ပဲ့ထိန်းဒုံးကျည်တစ်စင်းကို တင်ထားသော မြောက်ကိုရီးယား၏ ရွေ့လျားဒုံးပစ်လောင်ချာကို အရှေ့ဘက်ကမ်းရိုးတန်းအနီးတွင် မြင်ရပြီး အနောက်ဘက် ကမ်းရိုးတန်း တွင်လည်း တာဝေးပစ်ဒုံးကျည်ပစ်စင်တစ်ခု၏ လှုပ်ရှားမှုကိုလည်း မြင်ရကြောင်း ဂျပန်အစိုးရရုပ်သံ NHK က ဖေဖော်ဝါရီ ၄တွင် အစီရင်ခံသည်။
မြောက်ကိုရီးယားက မြေကမ္ဘာလေ့လာရေးဂြိုဟ်တုဟု ခေါ်ဆိုသည့်အရာကို ပစ်လွှတ်မည်ဖြစ်ကြောင်း ပြုံယမ်းက ကုလသမဂ္ဂအေဂျင်စီများကို ယခုသီတင်းတွင် ပြောကြားပြီးနောက် မြောက်ကိုရီးယား အနေဖြင့် စီစဉ်ထားသော ဒုံးပျံပစ်လွှတ်မှုကို ဖျက်သိမ်းရန် မြောက်ကိုရီးအပါ် နိုင်ငံတကာ၏ ဖိအားကြီးမားလာသည်။
ဂျပန်က ၎င်း၏ ပိုင်နက်ကို ခြိမ်းခြောက်လာသည့် ဒုံးကျည်မှန်သမျှ ပစ်ချမည်ဟု ဂျပန်က အလေးအနက်ပြောကြားထားစဉ် တရုတ်ကလည်း နိုင်ငံတကာ၏ စိုးရိမ်မှုကို သံယောင်လိုက်ခဲ့သည်။ တရုတ်သည် ၎င်း၏ထိပ်တန်းအရာရှိတစ်ဦးကို ယခုသီတင်းပတ်မှာပင် မြောက်ကိုရီးယားသို့ စေလွှတ်ခဲ့သည်။
ယင်းကဲ့သို့ မြောက်ကိုရီးယားက လှုပ်ရှားနေကြောင်း အမည်မဖော်ပြသော သံတမန်ရင်းမြစ်များကို ကိုးကား၍ NHK ကဖော်ပြခဲ့ခြင်းဖြစ်သည်။ ပဲ့ထိန်းဒုံးကျည်တစ်ခုကို ဒုံးပစ်စင်ပေါ်တွင် ရှိနေခြင်းက ပစ်လွှတ်မှုပြုလုပ်ရန် ပြုံယမ်းက ပြင်ဆင်နေခြင်းဖြစ်နိုင်ကြောင်း အစီရင်ခံမှုတွင် ဖော်ပြခဲ့သည်။ ဒုံးကျည်မှာ တာတို သို့မဟုတ် တာဝေးပစ်ဖြစ်ကြောင်း NHK ကမဖော်ပြပေ။
အိန္ဒိယအတွက် လေယာဉ်တင်သင်္ဘောပူးတွဲ တည်ဆောက်ရေးဆွေးနွေးပွဲများ တိုးတက်မှုရရှိနေဟု အမေရိကန်ပြော
By ရိုက်တာ 
နယူးဒေလီ၊ ဖေဖော်ဝါရီ ၄ ။           ။ အိန္ဒိယအတွက် လေယာဉ်တင်သင်္ဘောပူးတွဲတည်ဆောက်ရေးဆွေးနွေးပွဲများ တိုးတက်မှုရရှိနေပြီဖြစ်ကြောင်း အမေရိကန် ထိပ်တန်းရေတပ်ဗိုလ်ချုပ်က ဖေဖော်ဝါရီ ၃ တွင်ပြောသည်။ ယင်းသို့တည်ဆောက်မှုမှာ နိုင်ငံကြား အကြီးမားဆုံးစစ်ရေးပူးပေါင်းဆောင်ရွက်မှုဖြစ်နိုင်ဖွယ်ရှိသည်။
ဒေသတွင်း တရုတ်၏စစ်အင်အားချဲ့ထွင်လာမှုကို ချိန်ခွင်လျှာမျှရေးအတွက် ဆက်ဆံရေးခိုင်မာရန် လွန်ခဲ့သည့်နှစ်က အမေရိကန်သမ္မတဘားရက်အိုဘားမား အိန္ဒိယသို့လာရောက်စဉ် လေယာဉ်တင် သင်္ဘောနည်းပညာ၊ ဂျက်အင်ဂျင်တို့နှင့် ပတ်သက်၍ ပူးပေါင်းဆောင်ရွက်ရန် နှစ်နိုင်ငံကြားသဘောတူညီမှုရရှိခဲ့သည်။ ဒီဇိုင်းမှသည် တည်ဆောက်ရေးအထိ အိန္ဒိယ၏ နောက်မျိုးဆက် လေယာဉ်တင် သင်္ဘောနှင့် ပတ်သက်သော ကိစ္စရပ်များစွာကို နှစ်နိုင်ငံကြား ဆွေးနွေးမှုများ ပြုလုပ်နေသည်ဟု အိန္ဒိယသို့ရောက်ရှိနေသည့် အမေရိကန်ရေတပ်စစ်ဆင်ရေးအကြီးအကဲ ဂျွန်ရစ်ချတ်ဆင်က ပြောသည်။
အဆိုပြုထားသော အိန္ဒိယလေယာဉ်တင်သင်္ဘော၏ ဒီဇိုင်း၊တည်ဆောက်ထုတ်လုပ်မှုတို့နှင့် ပတ်သက်၍ ကျယ်ကျယ်ပြန့်ပြန့်ပူးပေါင်းဆောင်ရွက်ရေးအတွက် အစည်းအဝေးများစွာ၏ အစိတ်အပိုင်းအဖြစ် အဆင့်မြင့်အမေရိကန်-အိန္ဒိယပူးတွဲလုပ်ငန်းအဖွဲ့၏ အစည်းအဝေးကို ယခုလနောက်ပိုင်း နယူးဒေလီတွင် ကျင်းပရန်စီစဉ်ထားသည်။
"""ကျွန်တော်တို့ တိုးတက်မှုတွေရရှိနေပါပြီ။ ဒီကနေ့အထိ တိုးတက်မှုတွေရတာ အလွန်ပဲကျေနပ်မိပါတယ်။ အနာဂါတ်မှာ ပိုပြီးလုပ်နိုင်မယ်လို့ အကောင်းမြင်ပါတယ်"" ဟုရစ်ချတ်ဆင်က နယူးဒေလီတွင် သတင်းထောက်များကို ပြောကြားခဲ့သည်။"
အိန္ဒိယသည် ၂၀၁၄ခုနှစ်က ရုရှားထံမှ လေယာဉ်တင်သင်္ဘောဟောင်းတစ်စင်းရရှိထားသည်။ သက်တမ်းရင့် ဗြိတိန် လေယာဉ်တင်သင်္ဘောတစ်စင်းလည်း ယခုနှစ်တွင် အနားယူရန်ရှိသည်။ အိန္ဒိယသည် ၂၀၁၈-၂၀၁၉တွင် စတင်တာဝန်ထမ်းဆောင်နိုင်မည်ဟု မျှော်လင့်ထားသည့် ပြည်တွင်းဖြစ် လေယာဉ်တင်သင်္ဘောတစ်စင်းကို တည်ဆောက်လျက်ရှိသည်။
ကုလ စုံစမ်းစစ်ဆေးမှုတွင် ရှုံးနိမ့်ခဲ့ပါက ၀ီကီလိခ်၏ အဆန်း အီကွေဒေါသံရုံးမှ ထွက်ခွာပြီး အဖမ်းခံမည်
By ရိုက်တာ 
လန်ဒန်၊ ဖေဖော်ဝါရီ - ၄ ။          ။ ဝီကီလိခ် (Wikileaks)တည်ထောင်သူ ဂျူလီယံ အဆန်းမှာ ဆွီဒင်သို့ လွှဲပြောင်းအပေးခံရမည့် အရေးကို ရှောင်ကျဉ်ရန် ၂၀၁၂ခုနှစ် ဇွန်လကတည်းက ၎င်းခိုလှုံနေရာ လန်ဒန်ရှိ အီကွေဒေါသံရုံးမှ ထွက်ခွာတော့မည်ဖြစ်ပြီး၊ အကယ်၍ သူ့အမှုကို စုံစမ်းစစ်ဆေးနေသည့် ကုလသမဂ္ဂအဖွဲ့က သူ့တွင် အပြစ်ရှိကြောင်း ဆုံးဖြတ်ခဲ့ပါက သောကြာနေ့တွင် ဖမ်းဆီးမှုကို လက်ခံ မည်ဟု ကြေညာချက်တစ်ရပ်တွင် ပြောကြားခဲ့သည်။
၂၀၁၂ခုနှစ်က မုဒိမ်းမှု ကျူးလွန်ခဲ့သည်ဟု စွပ်စွဲချက်များအတွက် စုံစမ်းစစ်ဆေးရန် ဆွီဒင်က အလိုရှိနေသည့် အဆန်း (၄၄နှစ်)ကမူ အမှုကို မကျူးလွန်ခဲ့ကြောင်း ငြင်းဆန်ထားသည်။
‘ကုလသမဂ္ဂက မနက်ဖြန်မှာ ယူကေနဲ့ ဆွီဒင်တို့က စွဲဆိုထားတဲ့ အမှုမှာ ကျနော်ရှုံးကြောင်း ကြေညာခဲ့ရင် နောက်ထပ် အယူခံနိုင်တဲ့ အလားအလာမရှိတော့လို့ သောကြာနေ့ နေ့လယ်မှာ သံရုံးက ထွက်လာပြီး ဗြိတိသျှရဲရဲ့ အဖမ်းကို ခံပါ့မယ်’ဟု အဆန်းက ဝီကီလိခ် တွတ်တာအကောင့်တွင် လွှင့်တင်လာသည့် ကြေညာချက်တစ်ခုတွင် ပြောကြားခဲ့သည်။
‘ဒါပေမယ့်လည်း ကျနော် အနိုင်ရခဲ့ပြီး၊ ကျနော့ကို စွပ်စွဲနေတဲ့ နိုင်ငံတွေဟာ ဥပဒေမဲ့ပြုမှုနေကြောင်း တွေ့ရှိရတယ်ဆိုရင် ကျနော့်ရဲ့ နိုင်ငံကူးလက်မှတ်ကို ချက်ချင်းပြန်ပေးပြီး ကျနော့်ကို ဖမ်းဆီးဖို့ ကြိုးစားမှုမှန်သမျှကိုလည်း ချက်ချင်းရပ်ပေးဖို့ မျှော်လင့်ပါတယ်’ဟု အဆန်းက ပြောကြားခဲ့သည်။
အဆန်းမှာ ဆွီဒင်က သူ့ကို အမေရိကန်ပြည်ထောင်စုသို့ လွှဲပြောင်းပေးမည်ကို စိုးရိမ်လျှက်ရှိသည်။ အမေရိကန်တွင်မူ အဆန်းမှာ အမေရိကန်သမိုင်းတွင် အကြီးမားဆုံး သတင်းပေါက်ကြားမှုဖြစ်သည့် လျှို့ဝှက် စစ်ရေးနှင့် သံတမန်ရေး အချက်အလက်များကို ဝီကီလိခ်က ပုံနှိပ်ထုတ်ဝေခဲ့မှုဖြင့် ခုံရုံးတင် စစ်ဆေးခံရနိုင်သည်။
အဆန်းက ၎င်း၏ လျှောက်လဲချက်တွင် သံရုံးတွင် နေထိုင်ခဲ့ရသည့် ကာလမှာ တစ်ဖက်သတ် ဖမ်းဆီးထိန်းသိမ်းခံရမှု မြောက်သည်ဟု စောဒကတက်ထားရာ ၎င်း၏ လျှော့ပေါ့ရေး မေတ္တာရပ်ခံချက်ကို ကုလသမဂ္ဂ၏ တစ်ဖက်သတ် ဖမ်းဆီးချုပ်နှောင်မှုဆိုင်ရာ အလုပ်အဖွဲ့က စဉ်းစားလျှက်ရှိသည်။
အဆန်းက ၎င်းအနေဖြင့် အခြေခံလွတ်လပ်ခွင့်များ ကင်းမဲ့နေကာ၊ နေရောင်နှင့် လေကောင်းလေသန့်ကိုလည်း မထိတွေ့ရသလို၊ လုံလောက်သော ဆေးဝါးကုသမှုလည်း မရရှိသည့်အပြင် ဥပဒေကြောင်း အရ မလုံခြုံမှုကိုလည်း ခံစားနေခဲ့ရသည်ဟု စောဒက တက်ခဲ့သည်။
အဆန်းမှာ ၂၀၁၀ခုနှစ် စောပိုင်းက ဘဂ္ဂဒက်တွင် ရိုက်တာ သတင်းထောက်နှစ်ယောက်အပါအဝင် လူတစ်ဒါဇင်ခန့်ကို သတ်ဖြတ်ခဲ့သည့် အပါချီရဟတ်ယာဉ်များ၏ တိုက်ခိုက်မှုကို ဖော်ပြသည့် အမေရိကန်စစ်တပ်၏ လျှို့ဝှက်ဗွီဒီယိုကို ဝီကီလိခ်က ထုတ်ဝေလိုက်သည့်အခါတွင် နိုင်ငံတကာမြင်ကွင်းတွင် ထင်ရှားလာခဲ့သည်။
အရည်အသွေးညံ့ဖျင်းလှသည့် အခေါင်းများကြောင့် ကျူးဘား စျာပနများ သောကပွားနေကြရ
By အေအက်ဖ်ပီ 
ဟာဗာနား၊ ဖေဖော်ဝါရီ - ၄ ။           ။ အခေါင်းတွေ ထက်ပိုင်းကျိုးသွားတဲ့အခါမှာတော့ ကျူးဘားသုဿာန်က လက်ထောက်သင်းအုပ်ဆရာတစ်ယောက်ဖြစ်တဲ့ မစ်ဂွယ် ပုန်းဟာ ကွဲကွာကျန်ရစ်သူတွေရဲ့ ဒါသကို နှစ်ပြေငြိမ်းစေဖို့ ခက်ခက်ခဲခဲကို ကြိုးစားနေရရှာပါတယ်။
ဟာဗားနားရဲ့ အထင်ကရ ခရစ္စတိုဖာ ကိုလံဘတ်စ် သုဿာန်က ဝတ်ပြုခန်းမထဲမှာ အသက် ၆၁နှစ် ရှိပြီဖြစ်တဲ့ ပုန်းဟာ ဈာပနအခန်းအနားကို ဘာသာရေးထုံးတန်းတွေ ပြုလုပ်ပေးရရုံမကဘဲ၊ အလောင်း ကအထဲမှာ ရှိနေတုန်းမှာ အခေါင်းကွဲကျမသွားဖို့အတွက် ပုခုံးနဲ့ပါ ဝင်ပြီး ကူထမ်းပေးနေရပါတယ်။
မခိုင်မာတဲ့ သစ်စိမ်းသားနဲ့ ပြုလုပ်ထားပြီး လက်ကိုင်မပါတဲ့ အခေါင်းတွေဟာ ကျောင်းတော်နဲ့ ကွန်မြူနစ်အစိုးရကြား ဆယ်စုနှစ်ပေါင်းများစွာ ကြာမြင့်လာခဲ့တဲ့ အပြန်အလှန် မယုံကြည်မှုကြောင့် နာလံမထူနိုင်သေးတဲ့ ကျူးဘားရဲ့ အစိုးရ ဈာပနဝန်ဆောင်မှုအတွက် ဝမ်းနည်းဖွယ်ရာ သင်္ကေတပဲ ဖြစ်ပါတယ်။
‘ကျုပ်ဟာ တစ်ခါတစ်ရံမှာ အပြင်ထွက်ပြီး လမ်းပေါ်မှာ ဝန်ဆောင်မှုပေးရပါတယ်။ ဘာ့ကြောင့်လဲဆိုတော့ ယာဉ်မောင်းက ကျုပ်ကို ပြောတယ်။ ဖာသာ ကျနော်တို့ အခေါင်းကို အပြင်သယ်သွားလို့မရဘူး။ အလောင်းက လေးလွန်းတော့ အခေါင်း ကျွံကျမှာ စိုးရိမ်နေရတယ်’လို့ ပုန်းက ပြောပါတယ်။
ကျုူးဘားမှာတော့ ထူးခြားစွာပဲ ဈာပနကို နိုင်ငံတော်အစိုးရက အခမဲ့ဝန်ဆောင်မှု ပေးပါတယ်။ ဒါပေမယ့်လည်း လုံလုံလောက် ရင်းနှီးမြှုပ်နှံမှုမရှိဘဲ၊ အခေါင်းသစ်သားကိုလည်း ကောင်းကောင်း မသုံးတာကြောင့် ချို့ငဲ့နေတဲ့ လုပ်ငန်းလို့ပဲ ပြောရမှာပါ။
ချစ်ခင်ရသူတွေကို မြှုပ်နှံဖို့လာရောက်ကြတဲ့ မိသားစုဝင်တွေဟာ ခေါင်းတွေမှာ သံလည်းရိုက်မထား၊ အဝတ်စုတ်တွေနဲ့သာ လျော့တိလျော့ရဲ စည်းနှောင်ထားလို့ စိတ်ရှိလက်ရှိ ဝမ်းမနည်းနိုင်ဘဲ ခေါင်းကိုသာရင်တမမနဲ့ ကြည့်နေရတယ်လို့ ဆိုပါတယ်။ တစ်ခါတစ်လေမှာ အခေါင်းက ချောင်နေတဲ့ ပြတင်းမှန်ဟာ အလောင်းပေါ်ကို ပြုတ်ကျတတ်ပါသေးတယ်။
‘အဲဒီလိုအခါမျိုးမှာ လူတွေက ကျုပ်ကို ကြည့်ပါဦးဖာသာလို့ တိုင်တန်းလာကြတယ်။ ကျုပ်ကလည်း သိပ်ကို နာကျင်လိမ့်မယ်ဆိုတာ သိတာပေါ့။ ဒါပေမယ့် ကျုပ်တို့က ဘာတတ်နိုင်မှာတုန်းလို့ ပြန်ပြော ရတာပေါ့’’လို့လည်း ပုန်းက ပြောပါတယ်။ သက်ကြီးလူဦးရေ များပြားလှသည့် ကျူးဘားတွင် မြေချမှုများမှာ အရေးကြီးသော ကိစ္စတစ်ခုဖြစ်ပြီး၊ ဘာသာရေးအဓိပ္ပာယ်များဖြင့် အတိပြီးနေသည်။
သမိုင်းဝင် ကိုလိုနီ ဝတ်ကျောင်းများကို ကျော်လွန်ကာ ကွယ်လွန်သူကို ဂုဏ်ပြုသည့် အာဖရိကအစဉ်အလာများမှာ ယခုတိုင် စွဲမြဲရှင်သန်နေဆဲပင် ဖြစ်သည်။ ထိုအလေ့အထက ရာစုနှစ်များစွာအလွန်က စပိန်အောင်နိုင်သူများက တင်သွင်းလာသည့် ကက်သိုလစ်ဝါဒနှင့် ရောနှောသွားသည်။
ကွန်မြူန်ဝါဒအောက်တွင်မူ ၁၉၇၆ခုနှစ်မှ ဖွဲ့စည်းပုံကို ပြုပြင်ပြောင်းလဲ၍ လောကီရေးနိုင်ငံတစ်ခုအဖြစ်သို့ ပြောင်းလဲခဲ့သည့် ၁၉၉၂ခုနှစ်အထိ တရားဝင်အားဖြင့် ဘာသာမဲ့နိုင်ငံတစ်ခုအဖြစ် အချိန်ကာလတစ်ခုကို ဖြတ်သန်းလာခဲ့ရသည်။
အမေရိကန်တပ်ဖွဲ့ဝင်များ ယခင်က ကြေညာထားသည်ထက် ပိုမိုများပြားစွာ အီရတ်သို့ ရောက်ရှိနေ
By အေအက်ဖ်ပီ 
ဝါရှင်တန်၊ ဖေဖော်ဝါရီ ၄ ။              ။ ပင်တဂွန်က ယခင်က ကြေညာထားသည်ထက် အီရတ်သို့ နောက်ထပ် အမေရိကန်တပ်ဖွဲ့ဝင်ရာနှင့် ချီ၍ ရောက်ရှိနေသည်ဟု အမေရိကန် အရာရှိတစ်ဦးက ပြောသည်။
"အိုင်အက်စ်အကြမ်းဖက်သမားများကို တိုက်ခိုက်သော စစ်ပွဲ၏ အစိတ်အပိုင်းအဖြစ် ဒေသခံလုံခြုံရေးတပ်ဖွဲ့ဝင်များကို လေ့ကျင့်ပေးရန်နှင့် လက်နက်တပ်ဆင်ပေးရန် အီရတ်မြေပေါ်တွင် အမေရိကန် တပ်ဖွဲ့ဝင် ၃,၅၀၀ရှိသည်ဟု ယခင်က ပင်တဂွန်က ကြေညာထားသည်။ သို့သော်လည်း ယခုအခါတပ်ဖွဲ့ဝင်အရေအတွက်မှာ ၃,၈၇၀ သို့တိုးမြင့်ရောက်ရှိနေသည်ဟု သိရသည်။"
တပ်ဖွဲ့ဝင်များ သဘာဝကျစွာ အလှည့်ကျ ဝင်ထွက်ခြင်းဖြစ်၍ နောက်ထပ်ရာပေါင်းများစွာ ရှိမည်ဖြစ်ကြောင်း အီရတ်မြို့တော်ဘဂ္ဂဒက်တွင် စခန်းချနေသည့် အမေရိကန်ကြည်းတပ် ဗိုလ်မှူးကြီး စတိဗ်ဝါရင်က ပြောသည်။
မြေပြင်တပ်ဖွဲ့ဝင်များအပြင် အမေရိကန်နှင့် ၎င်း၏မဟာမိတ်များသည် အိုင်အက်စ်တို့ကို ပစ်မှတ်ထားကာ အီရတ်နှင့် ဆီးရီးယားတွင် လေကြောင်းတိုက်ခိုက်မှုများပြုလုပ်လျက်ရှိသည်။ မူလက ဆီးရီးယား အစိုးရကို ဖြုတ်ချရန် ၂၀၁၂က ဂျော်ဒန်တွင် စီအိုင်အေက လေ့ကျင့်ပေးသော အိုင်အက်စ်စစ်သွေးကြွများသည် ယခုအခါ အီရတ်နှင့် ဆီးရီးယားရှိ နယ်မြေအများအပြားကို သိမ်းပိုက်ထားသည်။
အမေရိကန်တွင် သေနတ်ဖြင့် ပစ်သတ်မှုမှာ အခြားဖွံ့ဖြိုးပြီးနိုင်ငံများထက် ၂၅ ဆ ပိုမိုမြင့်မားဟုဆို
By ပရပ်စ်တီဗီ 
ဝါရှင်တန်၊ ဖေဖော်ဝါရီ - ၄ ။            ။ မကြာသေးမီက သုတေသနတစ်ရပ်အရ အမေရိကန် နိုင်ငံသားများတွင် သေနတ်ဖြင့် ပစ်သတ်ခံရနိုင်ခြေမှာ အခြားဖွံ့ဖြိုးပြီးနိုင်ငံများမှ ပြည်သူများထက် ၂၅ ဆမျှ ပိုမိုမြင့်မားနေသည်ဟု ဆိုသည်။
Nevada-Reno တက္ကသိုလ်နှင့် ဟားဗတ်တက္ကသိုလ် လူထုကျန်းမာရေးကျောင်းမှ သုတေသီများ၏ တွေ့ရှိချက်အရ အမေရိကန်ပြည်ထောင်စုတွင် သေနတ်နှင့် ဆက်နွယ်နေသည့် သေဆုံးမှုများမှာ အခြား ဝင်ငွေမြင့်မားသည့် ၂၂နိုင်ငံထက် ၁၀ဆ ပိုမိုမြင့်မားသည်ဟု ဆိုသည်။
အသက် ၁၅နှစ်မှ ၂၄နှစ်ကြား အမေရိကန်နိုင်ငံသားများအတွက် သတ်ဖြတ်မှုမှာ ဒုတိယအဖြစ်အများဆုံး သေဆုံးရသည့် အကြောင်းရင်း ဖြစ်နေသည်ဟု အဆိုပါ သုတေသနတွင် ဖော်ပြထားသည်။
‘အမေရိကန်ပြည်ထောင်စုမှာ သတ်ဖြတ်မှုတွေရဲ့ သုံးပုံနှစ်ပုံကျော်က သေနတ်နဲ့ ပစ်သတ်မှုတွေဖြစ်ပြီး၊ သေနတ်နဲ့ ပစ်သတ်မှုနှုန်းက မြင့်မားနေရင် သေနတ်နဲ့မဟုတ်တဲ့ သတ်ဖြတ် မှုနှုန်းလည်း မြင့်မားနေနိုင်တယ်’ ဟု Nevada-Reno တက္ကသိုလ်မှ တွဲဖက်ပါမောက္ခတစ်ဦးလည်းဖြစ်၊ သုတေသန ပူးတွဲခေါင်းဆောင်လည်းဖြစ်သည့် အဲရင် ဂရင်တေးက ပြောကြားခဲ့သည်။
အမေရိကန်ပြည်ထောင်စုတွင် တစ်နိုင်ငံလုံးအနေဖြင့် သတ်ဖြတ်မှုနှုန်းမှာ အခြားဖွံ့ဖြိုးပြီး နိုင်ငံများထက် ၇ဆ မြင့်မားနေပြီး၊ သေနတ်ဖြင့်သတ်ဖြတ်မှုများကို ဖယ်လိုက်လျှင်သော်မှ ၂.၇ဆ မြင့်မားနေသေးသည်ဟု ဆိုသည်။
ကမ္ဘာ့ကျန်းမာရေးအဖွဲ့ကြီးမှ အချက်အလက်များအပေါ် အခြေခံထားသည့် သုတေသနရလဒ်များကို အမေရိကန် ဆေးပညာဂျာနယ်တွင် ပုံနှိပ်ဖော်ပြခဲ့သည်။
အခြားဖွံ့ဖြိုးပြီး နိုင်ငံများနှင့် နှိုင်းယှဉ်ပါက အမေရိကန်ပြည်ထောင်စုတွင် သေနတ်နှင့် ဆက်နွယ်သည့် ကိုယ့်ကိုယ်ကို သတ်သေမှုမှာ ၈ဆမျှ ပိုမိုမြင့်မားနေသည်ဟု ဆိုသည်။
အမေရိကန်ပြည်ထောင်စု မြို့များ၊ ပြည်နယ်များတွင် ကိုယ့်ကိုယ်ကို သတ်သေမှုနှုန်း ခြားနားရခြင်းမှာ စိတ်ကျန်းမာရေး (သို့မဟုတ်) ကိုယ့်ကိုယ်ကို သတ်သေမှုအပေါ် ထားသည့် သဘောထား ခြားနားသောကြောင့်မဟုတ်ဘဲ သေနတ်များကို အလွယ်တကူ ရရှိနိုင်မှုကြောင့်ဖြစ်သည်ဟု ဟားဗတ်တက္ကသိုလ်မှ ပါမောက္ခ ဒေးဗစ် ဟီမင်းဝေးက ပြောကြားခဲ့သည်။
‘ကိုယ့်ကိုယ်ကို သတ်သေမှုအတော်များများက ခံစားမှုနဲ့ လုပ်ကြတာပါ။ သေဆုံးမှုနှုန်း မြင့်မားနေရတာက သေနတ်တွေက အမြန်ဆုံးနဲ့ အသေချာဆုံး နည်းလမ်းဖြစ်နေလို့ပါပဲ’ဟု ၎င်းက ထောက်ပြ သွားခဲ့သည်။
အမေရိကန်ပြည်ထောင်စုတွင် နှစ်စဉ်လိုလို လူပေါင်း ၃၃၀၀၀ကျော်မှာ သေနတ်များကို အကြောင်းပြု၍ သေဆုံးနေကြရာတွင် မတော်တဆ ကျည်ထွက်သွားမှုများအပြင် သတ်ဖြတ်မှုနှင့် ကိုယ့်ကိုယ်ကို သတ်သေမှု အမြောက်အများ ပါဝင်နေသည်ဟု ဆိုသည်။
ထိုင်းမြောက်ပိုင်းတွင်  အမှုသံသယရှိသူ ရ၅၄ဦးအပြင် မူးယစ်ဆေးဝါးနှင့် လက်နက်များဖမ်းဆီးမိ
By ဘန်ကောက်ပို့စ် 
လမ်ပန်၊ ဖေဖော်ဝါရီ ၄ ။         ။ တရုတ်နှစ်သစ်ကူးပွဲတော်မတိုင်မီ ထိုင်းနိုင်ငံမြောက်ပိုင်းတွင် ၁၀ရက်ကြာမှုခင်းနှိမ်နင်းရေးပြုလုပ်စဉ် အမှုဟောင်းအမှုသစ်များမှ သံသယရှိသူ ၇၅၄ ဦးကို ဖမ်းဆီးခဲ့သည့်အပြင် မူးယစ်ဆေးဝါးနှင့် လက်နက်များစွာလည်း ဖမ်းဆီးရမိခဲ့သည်။
ဖမ်းဆီးခံရသည့် သံသယရှိသူအများစုမှာ တရားမဝင်မူးယစ်ဆေးဝါးရောင်းဝယ်မှုနှင့် လက်နက်မှောင်ခိုမှုတွင် ပါဝင်သူများ၊ သြဇာရှိသူများ၊ လူထုအနှောက်အယှက်ဖြစ်အောင် လမ်းပေါ်ပြိုင်ကားပြိုင်မောင်းသူများပါဝင်သည်။ သိမ်းဆည်းရမိသောပစ္စည်းများကို ဖေဖော်ဝါရီ ၄က လမ်ပန်တွင် ပြုလုပ်သော သတင်းစာရှင်းလင်းပွဲ၌ ပြသထားသည်။
စစ်ဆင်ရေးကို စစ်သားများ၊ ရဲများနှင့် မူးယစ်ဆေးဝါးထိန်းချုပ်ရေးအဖွဲ့မှ အရာရှိများပါဝင်သော ပေါင်းစည်းအဖွဲ့များက မြောက်ပိုင်းရှိ ပြည်နယ်ရှစ်ခုတွင် ဇန်နဝါရီ ၂၆မှ ဖေဖော်ဝါရီ ၄ အတွင်းပြုလုပ်ခဲ့ခြင်းဖြစ်သည်ဟု ပြည်နယ်ရဲတပ်ဖွဲ့ဒေသ-၅မှ ရဲမင်းကြီး ဒု-ဗိုလ်ချုပ်ကြီး သာနစ်ဆတ်သီရာဆာဝတ်က ပြောသည်။
"ပေါင်းစည်းအဖွဲ့များသည် စပိဆေးပြား ၅၆၂,၆၆၃ပြားနှင့် အစိုင်အခဲမီသမ်ဖက်တမင်း၊ ဟီးရိုးအင်းနှင့် ဆေးခြောက်ကဲ့သို့ အခြားမူးယစ်ဆေးဝါးများ ဖမ်းဆီးရမိခဲ့သည်။ ခြောက်လုံးပြူး၊ ပစ္စတိုနှင့် ရိုင်ဖယ်အလက် ၃၀၀ကျော်၊ ကျည် ၁,၅၀၀ခန့်နှင့် M79 လက်ပစ်ဗုံးများနှင့်အတူ တရားမဝင်မွမ်းမံပြင်ဆင်ထားသည့် မော်တော်ဆိုင်ကယ် အိပ်ဇောပိုက် ၅၀၀ ကိုလည်း ဖမ်းဆီးရမိခဲ့သည်ဟု သာနစ်ဆတ်က ပြောသည်။"
ဘာသာရေးအမုန်းကို အမြတ်ထုတ်သည့် နိုင်ငံရေးကို ဆန့်ကျင်ရမည်ဟု အိုဘားမား ပြော
By ပရပ်စ်တီဗီ 
ဘာတီမိုး၊ ဖေဖော်ဝါရီ-၄ ။          ။ ၂၀၁၆ခုနှစ် သမ္မတရွေးကောက်ပွဲအတွက် ပြင်ဆင်နေသည့် ကာလတွင် ရီပတ်ဘလီကင်များက အစ္စလာမ်ဆန့်ကျင်ရေးများ ပြောဆိုနေသည့်ကြားမှပင် သမ္မတ ဘားရက်အိုဘားမားက ဗလီတစ်ခုသို့ ပထမဆုံးအကြိမ် သွားရောက်လည်ပတ်ခဲ့ကာ ဘာသာတရားတစ်ခုကို တိုက်ခိုက်နေတာဟာ ဘာသာတရားအားလုံးကို တိုက်ခိုက်နေတာပဲဆိုတာကို ခရစ်ယာန်တွေ နားလည်ရမယ်ဟု ဘာတီမိုးအပြင်ဘက်ရှိ မွတ်စလင်ပရိသတ်ကို ပြောကြားခဲ့သည်ဟု ဆိုသည်။
ဗုဒ္ဓဟူးနေ့က အိုဘားမားက ဘာတီမိုး အစ္စလာမ်အသင်းသို့ တက်ရောက်ခဲ့ပြီး နိုင်ငံအတွင်းရှိ မွတ်စလင်များအား ပုံဖျက်သိက္ခာချခြင်းများကို ဆန့်ကျင်ကြောင်း ပြောကြားခဲ့သည်။
အိုင်အက်စ်အကြမ်းဖက်သမားများက ပါရီနှင့် ဆန်ဘာနာဒိုတွင် တိုက်ခိုက်မှုများ ပြုလုပ်ပြီးနောက်တွင် တပ်ဦးမှ ကုဋေကြွယ်သူဌေးကြီး ဒေါ်နယ် ထရန့်အပါအဝင် ရီပတ်ဘလီကင် သမ္မတလောင်းများက မွတ်စလင်ဆန့်ကျင်ရေးများကို တွင်တွင်ပြောလာခဲ့ကြသည်။
‘လူတွေက မကြာခဏဆိုသလိုပဲ ကြောက်မက်ဖွယ် အကြမ်းဖက်လုပ်ရပ်တွေကို ကိုးကွယ်ယုံကြည်မှုတစ်ခုလုံးနဲ့ ရောထွေးမြင်တတ်ကြတာ ခင်ဗျားတို့ တွေ့ကြရမှာပါ’ဟု အိုဘားမားက ပြောကြားပြီး အစ္စလာမ်မုန်းတီးရေးအတွက် နိုင်ငံတွင် ခြေချစရာ နေရာမရှိကြောင်းလည်း သတိပေးလိုက်သည်။
‘ဘာသာရေးကြောင့် လူတွေရဲ့အမုန်းစိတ်ကို အမြတ်ထုတ်ချင်တဲ့ နိုင်ငံရေးကို ဆန့်ကျင်ရမယ်။ ဘာသာရေးအမုန်းကို အခြေခံတဲ့ ရာဇဝတ်မှုတွေကို အပြစ်ပေးပြီး အမေရိကန်အားလုံးရဲ့ နိုင်ငံသားအခွင့်အရေးတွေကို ထိန်းသိမ်းထားရမယ်’’ဟုလည်း အိုဘားမားက ထပ်လောင်း ပြောကြားခဲ့သည်။
အီဂျစ်နိုင်ငံမှာ ခေတ်အဆက်ဆက် ဂျာနယ်လစ် အရေအတွက် အများဆုံးကို ထောင်ချထား သည်ဟုဆို
By ရိုက်တာ 
ကိုင်ရို၊ ဇွန်-၂၆ ။     ။ ဂျာနယ်လစ်ကာကွယ်ရေးကော်မတီ (Committee to Protect Journalists-CPJ)၏ ဇွန်၂၅ရက်နေ့ က ပြောကြားချက်အရ အီဂျစ်နိုင်ငံမှာ စာနယ်ဇင်းလွတ်လပ်ခွင့်ကို ဖိနှိပ်ဖြိုခွင်းရန် နိုင်ငံတော်လုံခြုံရေးအကြောင်းပြချက်ဖြင့် မှတ်တမ်းစတင်ပြုစုခဲ့သည်မှ ယနေ့အချိန်အထိ ဂျာနယ်လစ်ဦးရေအများဆုံးကို ဖမ်းဆီးထောင်ချထားသည်ဟု ဆိုသည်။
ဇွန်လ ၁ရက်နေ့က CPJကပြုလုပ်သည့် ထောင်လူဦးရေစစ်တမ်းအရ ၎င်းတို့၏ သတင်းနှင့်ဆက်နွယ်သည့် အကြောင်းပြ ချက်များဖြင့် အနည်းဆုံး အီဂျစ်ဂျာနယ်လစ် ၁၈ဦးကို ထောင်သွင်းအကျဉ်းချထားပြီး၊ ယင်းမှာ CPJက ထောင်ချခံရသည့် ဂျာနယ်လစ်များကို စတင်မှတ်တမ်းတင်ခဲ့သည့် ၁၉၉၀ခုနှစ်ကတည်းက ယခုအချိန်အထိ အများဆုံးအရေအတွက်ဖြစ်သည်ဟု ဆိုသည်။
‘ဂျာနယ်လစ်တစ်ယောက်အဖို့ ထောင်ကျမည့်အန္တရာယ်မှာ အာဏာပိုင်များက မီဒီယာများကို ဝေဖန်ချက်များကို ဆင်ဆာဖြတ်တောက်ရန် ဖိအားပေး၊ ထိရှလွယ်သည့် အကြောင်းအရာများကို ရေငုံနှုတ်ပိတ်နေရန် အမိန့်များ ထုတ်ပြန်နေတဲ့ အခြေအနေအခင်းအကျင်းရဲ့ အစိတ်အပိုင်းပဲဖြစ်ပါတယ်’’ဟု CPJက ဇွန်၂၅ရက်နေ့တွင် ထုတ်ပြန်ခဲ့သည့် အစီရင်ခံစာ တစ်စောင်တွင် ပြောကြားခဲ့သည်။
အီဂျစ် စာနယ်ဇင်းလုပ်ငန်းစု၏ လွတ်လပ်ခွင့်ကော်မတီအကြီးအကဲ ခါလတ် အယ်ဘာရှီကမူ ထောင်သွင်းအကျဉ်းချခံရသည့် ဂျာနယ်လစ်အရေအတွက်မှာ CPJ ဖော်ပြသည်ထက်ပင် ပိုမိုမြင့်မားပြီး အယောက် ၃၀ကျော်သည်ဟု ပြောကြားသည်။
‘အီဂျစ်သမိုင်းမှာ ဂျာနယ်လစ်ဇင်အတွက် အဆိုးရွားဆုံး ရာသီဥတုအခြေအနေကို ကြုံတွေ့နေရတာပါ’ဟု ခါလတ်က ရိုက်တာသို့ ပြောကြားခဲ့သည်။ အီဂျစ်အကျဉ်းထောင်များထဲတွင် ဂျာနယ်လစ် မည်ရွေ့မည်မျှ အကျဉ်းကျခံနေရသည်ကိုမူ အတည်အကျ အတည်ပြုနိုင်ခြင်းမရှိပေ။
ဒေါ်အောင်ဆန်းစုကြည်ကို သမ္မတ ဖြစ်စေချင်သလား၊ မဖြစ်စေချင်ဘူးလား
By မဇ္ဈိမ 
ဖေဖော်ဝါရီ ၁ နှင့် ၃ က ဆက်တိုက်ဆိုသလို ဒုတိယအကြိမ် လွှတ်တော်သက်တမ်းအတွက် လွှတ်တော်သစ်များကို ၂၀၁၅ အထွေထွေရွေးကောက်ပွဲ ရလဒ်အပေါ် အခြေပြုလျှက် ဖွဲ့စည်း တည်ထောင် လိုက်ကြသည်။ တစ်နည်းအားဖြင့် ဆိုရသော် လွှတ်တော်သစ်များကို အင်န်အယ်လ်ဒီ လွှတ်တော်များဟု ခေါ်ဆိုနိုင်သည်အထိ ပင်နီဝတ် ရဲရဲတောက် လွှတ်တော်အမတ်များကို မြင်ရတွေ့ ရသည်။ ပြည်သူ အများစုမှာ မိမိတို့ ဖန်တီးထားသော လွှတ်တော်များကို လက်တွေ့မျက်တွေ့ မြင်တွေ့ ရပြီးနောက် ဝမ်းသာနေကြသည်။
ပို၍ ဝမ်းသာစရာကောင်းသည်မှာ လူထုခေါင်းဆောင်ဟု ပြိုင်တူညီ သတ်မှတ်ခံထားရသော အနိုင်ရပါတီ အင်န်အယ်လ်ဒီ ဥက္ကဋ္ဌ ဒေါ်အောင်ဆန်းစုကြည်က အင်န်အယ်လ်ဒီအောင်ပွဲကို လူထု အောင်ပွဲဟု ဆိုခဲ့သည့်အပြင် မိမိတို့က ရွေးကောက်ပွဲ အောင်မြင်မှုတွင် အများစုဖြင့် အသာစီးရခဲ့သော် လည်း အမျိုးသားပြန်လည် သင့်မြတ်ရေးကို ဦးတည်ဆောင်ရွက်မည်ဟု ဆိုခဲ့သည့်အတိုင်း ဗမာ၊ ရခိုင်၊ ကရင်၊ ကချင်၊ တိုင်းရင်းသား လေးမျိုးပါသော လွှတ်တော်ခေါင်းဆောင် လေးယောက်ကို တိုင်းရင်း သား ပြည်သူတစ်ရပ်လုံး သဘောတွေ့ မနောခွေ့စေရန် ခန့်အပ်ခဲ့ခြင်း ဖြစ်သည်။
စစ်အာဏာရှင် အကြွင်းအကျန်များ၊ စစ်အာဏာရှင် နောက်မြီးဆွဲများ၊ စစ်အာဏာရှင်များက မွေးထုတ်ထားသူများနှင့် စစ်အာဏာရှင်များနှင့် ပေါင်းစားဖားစားသူ လူတန်းစား တစ်စုမှလွဲလျှင် ပြည်သူ တစ်ရပ်လုံးနီးပါးက ၂၀၁၅ အထွေထွေရွေးကောက်ပွဲတွင် ၎င်းတို့ ဆန္ဒပြု ထုတ်ဖော်ထား သည့်အတိုင်း အင်န်အယ်လ်ဒီခေါင်းဆောင်ကို တိုင်းပြည်၏ အထွတ်အထိပ်နေရာဖြစ်သော သမ္မတ ဖြစ်စေ ချင်သည်။ သို့တိုင် ပြည်သူလူထု ထောက်ခံမှု မပါဘဲ စစ်အာဏာရှင်များ အလိုကျ အချိန်ယူ ရေးဆွဲ အတည်ပြု ပြဋ္ဌာန်းထားသော ၂၀၀၈ ဖွဲ့စည်းပုံအခြေခံဥပဒေပါ ပုဒ်မ ၅၉ (စ) က ဒေါ်အောင် ဆန်းစုကြည်ကို သမ္မတ မဖြစ်စေရန် တားဆီးထားသည်။
လက်ရှိကာလမှ တွက်စစ်သော် အစိုးရအပြောင်းအလဲဖြစ်ရန် အချိန်အားဖြင့် နှစ်လပင်မလို တော့ပါ၊ အင်န်အယ်လ်ဒီ လွှတ်တော်သစ်များသည်လည်း ချက်ချင်းဆိုသလို အရှိန်ရ အသက်ဝင်မည် မဟုတ်ပါ။ ကျောက်သား ကျောက်စိုင်ထက်တွင် ရေးထိုးထားသည့်ထက်ပင် ခိုင်မာသော ၂၀၀၈ ဖွဲ့စည်းပုံ အခြေခံဥပဒေ ပြင်ဆင်ရေးကလည်း မလွယ်ပါ။ လူ့အဖြစ်ကို ရသည်ကပင် လွဲချင်လွဲပါလိမ့်ဦး မည်၊ ဒီမိုကရေစီ စံနှုန်းများနှင့် လွဲမှားချွတ်ချော်နေသော လူထုဆန္ဒထက် လူတစ်စုဆန္ဒက အလေးသာ နေသည့် (စစ်တပ်က ဗီတိုအာဏာ ရထားသည်) ယင်းအခြေခံ ဥပဒေပြင်ဆင်ရေးမှာ မလွယ်ရေးချ မလွယ်ပါ။
"ဤတွင် စစ်ခေါင်းဆောင် စစ်အာဏာရှင်များ ပေးခဲ့ဖူးသော အဖြေသည် ""ဒေါ်အောင်ဆန်းစု ကြည်ကို သမ္မတ ဖြစ်စေချင်သလား၊ မဖြစ်စေချင်ဘူးလား"" ပုစ္ဆာအတွက် အချိန်အခါကိုက် ထွက်ပေါ် လာခဲ့သည်။ ပြည်သူတစ်ရပ်လုံးကို ကိုယ်စားပြုသော စစ်တပ်ကိုယ်စားလှယ်မပါသည့် ရွေးကောက်ခံ ပြည်သူ့ကိုယ်စားလှယ်များက တွက်စစ်ပေးနိုင်သော အခြေအနေတစ်ရပ်သည် မြန်မာပြည်သူများအ တွက် ကံကောင်းခြင်း လက်ဆောင်များကို သယ်ယူလာဖွယ် ရှိသည်။"
၁၉၅၈ ၌ စစ်တပ်က တိုင်းပြည်အာဏာကို သိမ်းပိုက်ရန် ကြံစည်သည်တွင် ဝန်ကြီးချုပ်ဦးနုက ဒီမိုကရေစီ စံချိန်စံညွှန်း ဝင်စေရန် လွှတ်တော်အားကို သုံး၍ ခြောက်လအတွင်း ရွေးကောက်ပွဲ ကျင်းပ ပေးရ မည်ဟူသော ကတိစကားဖြင့် ဗိုလ်ချုပ်နေဝင်းကို ဝန်ကြီးချုပ်ရာထူး ပေးခဲ့သည်။
ခြောက်လပြည့်ပြီးသော်လည်း ရွေးကောက်ပွဲ မကျင်းပပေးခဲ့သဖြင့် ဆက်လက် အာဏာ ဆွဲကိုင်ရန် ပြင်ဆင်ရခက်နေသော ၁၉၄၇ ဖွဲ့စည်းအုပ်ချုပ်ပုံ အခြေခံဥပဒေကို မပြင်တော့ဘဲ ဗိုလ်ချုပ် နေဝင်းအား ဝန်ကြီးချုပ်အဖြစ် ဆက်လက် ဆောင်ရွက်ရန် အတားအဆီးဖြစ်နေသည့် ပုဒ်မ ၁၁၆ ကို ကာလအပိုင်းအခြားတစ်ခု ဆိုင်းငံ့ရန် အဆိုတင်ပြီးနောက် အဆိုအောင်သော အခါတွင်မှ ဥပဒေအဖြစ် ပြဋ္ဌာန်းနိုင် ခဲ့သည်။
စစ်ခေါင်းဆောင်တစ်ဦးကိုပင် အာဏာရရှိစေရန် ပြင်ရခက်သော အခြေခံဥပဒေကို ပြဋ္ဌာန်း ချက်များနှင့်အညီ မပြင်တော့ဘဲ သီးခြားဥပဒေတစ်ခုဖြင့် ကာလတစ်ခုအထိ ဆိုင်းငံ့နိုင်ရန် လွှတ်တော် များက ကြိုးပမ်း ဆောင်ရွက်နိုင်ခဲ့သည်ဖြစ်ရာ ယင်းစစ်ခေါင်းဆောင်ဟောင်း ပေးခဲ့သော ဥပမာကို အရအမိယူ၍ လူထုခေါင်းဆောင်အား လူထုလိုလား နှစ်သက်သည့်အတိုင်း အာဏာလက်ဝယ် ရရှိစေရန် အင်န်အယ်လ်ဒီ လွှတ်တော်များသည် အဘယ့်ကြောင့် မစွမ်းဆောင်နိုင်သနည်း။
အမေရိကန်၏ လူ့အခွင့်အရေးမှတ်တမ်း တရုတ်ပြင်းထန်စွာဝေဖန်
By အေအက်ဖ်ပီ 
ပေကျင်း၊ ဇွန် ၂၆ ။      ။ ဝါရှင်တန်က ပေကျင်း၏ လူ့အခွင့်အရေးကိစ္စဝေဖန်ပြီးနောက် နောက်တစ်ရက်တွင် တရုတ်ကလည်း အမေရိကန်ရဲတပ်ဖွဲ့၏ ရက်စက်မှုနှင့် ကမ္ဘာလုံးဆိုင်ရာထောက်လှမ်းမှုကို ရှုတ်ချလျက် ကြောက်မက်ဖွယ်လူ့အခွင့်အရေးမှတ် တမ်းဟု တရုတ်က အမေရိကန်ကို ဇွန် ၂၆က ပြင်းထန်စွာဝေဖန်လိုက်သည်။
အမေရိကန်တွင် သေနတ်များပျံ့နှံ့နေခြင်း၊အကြမ်းဖက်ပြစ်မှုများ မကြာခဏဖြစ်ပေါ်နေခြင်း၊ရဲတပ်ဖွဲ့၏ အင်အားအလွန်အကျွံသုံး စွဲခြင်းတို့က အမေရိကန်ကိုခြောက်လှန့်နေသည်ဟု တရုတ်ကပြောကြားခဲ့သည်။
အမေရိကန်သည် ဒရုန်းတိုက်ခိုက်မှုများ၊ ကြီးမား သည့်ထောက်လှမ်းမှုများပြုလုပ်ခြင်းဖြင့် အခြားနိုင်ငံများတွင် လူ့အခွင့်အရေး ချိုးဖောက်နေသကဲ့သို့ အကြမ်းဖက်သံသယရှိသူများကိုလည်း အရမ်းကာရောနှိပ်စက်လျက်ရှိသည်ဟု တရုတ်ကဆိုသည်။
အမေရိကန်နိုင်ငံခြားရေးဋ္ဌာနက ၎င်းနှစ်စဉ်ကမ္ဘာလုံးဆိုင်ရာလူ့အခွင့်အရေးအစီအရင်ခံစာ ထုတ်ပြီးနောက်တွင် တရုတ်က လည်း နှစ်စဉ်တုံ့ပြန်သည့်စာရွက်စာတမ်းကို ထုတ်ပြန်လေ့ရှိသည်။ပေကျင်းက အခြားနိုင်ငံများ၏ လူ့အခွင့်အရေးနှင့် ပတ်သက် သည့်အစီအရင်ခံစာများ မထုတ်ပြန်ပေ။
တရုတ်နှင့် မတူညီသည်မှာအမေရိကန်သည် ပါတီစုံဒီမိုကရေစီဖြစ်သော်လည်း အမေရိကန်နိုင်ငံရေးတွင် ငွေကသာ အဆုံး အဖြတ်ပေးသည့် အရာဖြစ်နေပြီး အမေရိကန်နိုင်ငံသားများ၏ နိုင်ငံရေးအခွင့်အရေးများကိုလည်း သင့်လျော်စွာ အကာအကွယ် မပေးဟု တရုတ်၏ အစီအရင်ခံစာက ဖော်ပြသည်။
တရုတ်ကွန်မြူနစ်ပါတီသည် ၎င်း၏ အုပ်ချုပ်ပိုင်ခွင့်ကို ပွင့်ပွင့်လင်းလင်းစိန်ခေါ်သူ သို့မဟုတ် လူသိရှင်ကြားဆန့်ကျင်သူများကို အကြိမ်ကြိမ်ထောင်ချလေ့ရှိသည်။
အမှန်ဝန်ခံမှုရရှိစေရန် တရုတ်ရဲများ၏ နှိပ်စက်မှုသည် ဖြစ်တောင့်ဖြစ်ခဲကိစ္စမဟုတ်ဟု တရုတ်နိုင်ငံပိုင်မီဒီယာက ဒီဇင်ဘာလက ထူးထူးခြားခြားဝန်ခံခဲ့သည်။
တရုတ်နိုင်ငံတော်ကောင်စီ သို့မဟုတ် ကက်ဘိနက်ထုတ်ပြန်ခဲ့သော ဇွန် ၂၆က စာရွက်စာတမ်းသည် အများအားဖြင့် အမေရိကန်ပြည်တွင်းမီဒီယာဝက်ဘ်ဆိုက်များကို ကိုးကားခဲ့သည်။ အမေရိကန်၏ တရားရေးစနစ်သည် လူမျိုးရေးဘက် လိုက်မှုများ နက်နက်ရှိုင်းရှိုင်းရှိနေသည်ဟုလည်း တရုတ်က ပြောသည်။
ဇွန် ၂၅ရက်က ဝါရှင်တန်၏ အစီအရင်ခံစာတွင် တရုတ်တွင် ဖိနှိပ်မှုနှင့် အဓမ္မဆန်ခြင်းမှာ ဖြစ်ရိုးဖြစ်စဉ်သာဖြစ်ပြီး အထူး သဖြင့် ပြည်သူနှင့်နိုင်ငံရေးအခွင့်အရေးကို ရပ်တည်သောအဖွဲ့အစည်းများ၊ လူပုဂ္ဂိုလ်များကိုဖိနှိပ်သည်ဟု ဖော်ပြထားသည်။
ထို့အပြင် ပေကျင်းသည် ဝီဂါနှင့် တိဘက်လူမျိုးများအပေါ်ဆက်လက်ဖိနှိပ်မှုများ ရှိနေသည်ဟု ဝါရှင်တန်၏ အစီအရင်ခံ စာတွင်ဖော်ပြထားသည်။ ထို့အပြင် တစ်စိတ်တစ်ပိုင်းကိုယ်ပိုင်အုပ်ချုပ်ခွင့်ရ ဟောင်ကောင်နှင့် ပတ်သက်၍လည်း တရုတ်ကိုဝေဖန်ထားသည်။
ချစ်သူများနေ့အကြိုအနေဖြင့် ကွန်ဒုံးအသုံးပြုဖို့ မရှက်ကြရန် ထိုင်းသတိပေး
By ရိုက်တာ 
ဘန်ကောက်၊ ဖေဖော်ဝါရီ-၅ ။          ။ အိပ်ချ်အိုင်ဗွီနှင့် ဆယ်ကျော်သက် ကိုယ်ဝန်ဆောင်မှုများကို ဆန့်ကျင်တိုက်ဖျက်ရာတွင် အကာအကွယ်အသုံးပြုရန် တွန့်ဆုတ်နေမှုကို နားချနေရရာ ထိုင်းနိုင်ငံက ဖေဖော်ဝါရီလ ၄ရက်နေ့က နိုင်ငံသားများ ကွန်ဒုံးဆောင်သည့် အလေ့အထလုပ်ရန် တိုက်တွန်းသည့် လှုပ်ရှားမှုတစ်ခုကို စတင်ခဲ့သည်။
ချစ်သူများနေ့ ဖေဖော်ဝါရီ ၁၄ရက်မှာ ထိုင်းအာဏာပိုင်များက လက်မထပ်ခင် လိင်ဆက်ဆံမှုကို သတိပေးတားမြစ်လေ့ရှိသည့် အချိန်ပင်ဖြစ်သော်လည်း ယခုနှစ်တွင်မူ တားမြစ်ခြင်းထက် အကာအကွယ်သုံးရန်ကိုသာလျှင် အလေးအနက် တိုက်တွန်းနေသည်ဟု ဆိုသည်။
မြို့တော် ဘန်ကောက်နှင့် အပန်းဖြေကမ်းခြေ ပတ္တရာကဲ့သို့သော နေရာများ၏ နာမည်ကျော် ပြည့်တန်ဆာရပ်ကွက်များပေါ် အခြေပြု၍ လိင်စီးပွားရေးလုပ်ငန်းကို အကြီးအကျယ် လုပ်ကိုင်နေကြသော်လည်း ထိုင်းလူမျိုးအများစုကမူ လိင်နှင့်ပတ်သက်၍ ရှေးရိုးစွဲအမြင် ရှိကြသည်။
သို့ရာတွင် မြို့ပြ လျင်မြန်စွာ ထွန်းကားလာမှုက လူငယ်လူရွယ်များကို စောစီးစွာ လိင်မှုကိစ္စကို တွေ့ကြုံစေသည်ဟု ကျန်းမာရေးအရာရှိများက ပြောကြားသည်။
‘အထူးသဖြင့် ဆယ်ကျော်သက်တွေဟာ ကွန်ဒုန်းဝယ်တွေဝယ်ရတာကို ရှက်မနေသင့်တော့ဘူး’ဟု လူထုကျန်းမာရေးဝန်ကြီးဌာနမှ သွန်ချိုင်း လာ့ဝီလရတ်နာပေါင်က ပြောကြားခဲ့သည်။
‘လူ့အဖွဲ့အစည်းကလည်း ဆယ်ကျော်သက်မိန်းခလေးတွေ ကွန်ဒုံးဝယ်တာကို လက်ခံရမယ်။ ဒါက ဆယ်ကျော်သက်မိန်းခလေးတွေ ကိုယ်ဝန်ရသွားတာနဲ့စာရင် ပိုကောင်းတယ်’’ဟုလည်း ၎င်းက ပြောကြားသည်။
ထိုင်းနိုင်ငံမှာ အရှေ့တောင်အာရှတွင် ဆယ်ကျော်သက် ကိုယ်ဝန်ဆောင်မှုနှုန်း အမြင့်မားဆုံးဖြစ်ပြီး၊ ဆယ်ကျော်သက် မိခင်အရေအတွက်မှာ အိမ်နီးချင်းလာအိုနောက် ဒုတိယအများဆုံးဖြစ်နေသည်ဟု မျိုးဆက်ကျန်းမာရေးဗျူရိုက ပြောကြားသည်။
‘ကျနော်တို့ဟာ ကွန်ဒုံးတွေကို ကိုယ်ဝန်ဆောင်မှုနဲ့ ခုခံအားကျရောဂါကို ကာကွယ်တဲ့ နေ့စဉ်သုံးပစ္စည်းအနေနဲ့ လက်ခံလာဖို့ ထိုင်းတွေကို ဆွဲဆောင်ရမယ်’ဟု ရောဂါထိန်းချုပ်ရေးဌာနမှ လက်ထောက် ညွှန်ကြားရေးမှူးချုပ် ပနူမာ့ ယန်ဝိတ်ဆကူက ပြောကြားခဲ့သည်။
ဤလှုပ်ရှားမှုကို ထိုင်းလွှွှတ်တော်အမတ်များက ဆယ်ကျော်သက်ကိုယ်ဝန်ဆောင်မှုကို တားဆီးရန် ရည်ရွယ်သည့် အရေးယူဆောင်ရွက်ချက်တစ်ခုကို သဘောတူအတည်ပြုမှုနှင့် တိုက်ဆိုင်၍ စတင်လိုက်ခြင်းပင်ဖြစ်သည်။
ဆဟာရတစ်ပိုင်း အာဖရိကပြီးလျှင် အာရှပစိဖိတ်မှာ အိပ်ချ်အိုင်ဗွီဗိုင်းရပ် ကူးစက်ခံနေရသည့် လူဦးရေ အများဆုံး ဒေသကြီးပင်ဖြစ်ရာ၊ ထိုအရေအတွက်၏ ၉ရာခိုင်နှုန်းမှာ ထိုင်းနိုင်ငံတွင် နေထိုင်နေကြသည်ဟု အိပ်ချ်အိုင်ဗွီ တုန့်ပြန်ရေးအဖွဲ့ဖြစ်သည့် AVERTက ပြောကြားခဲ့သည်။
ကိုလမ်ဘီယာအစိုးရနှင့် သူပုန်တို့၏ ငြိမ်းချမ်းရေးလုပ်ငန်းစဉ်အတွက် အမေရိကန်က ဒေါ်လာ သန်း ၄၅၀ ကူညီမည်
By ဘီဘီစီ 
ဝါရှင်တန်၊ ဖေဖော်ဝါရီ ၅ ။           ။ ဖာ့စ်(Farc) သူပုန်အုပ်စုနှင့် ငြိမ်းချမ်းရေးသဘောတူညီချက်တစ်ခုကို ကိုလမ်ဘီယာက အကောင်အထည်ဖော်နိုင်စေရန် အကူအညီအဖြစ် ဒေါ်လာ သန်း ၄၅၀ကို အမေရိကန်ကွန်ဂရက်ထံသို့ တောင်းခံမည်ဟု သမ္မတဘားရက်အိုဘားမားက ပြောကြားသည်။
အဆိုပြုထားသော ငွေဖြင့် မိုင်းရှင်းလင်းရေး၊ လူသားချင်းစာနာမှုဆိုင်ရာအကူအညီနှင့် မူးယစ်ဆေးဝါးနှိမ်နင်းရေးစီမံကိန်းများတွင်လည်း အသုံးပြုမည်ဟု ၎င်းကဆိုသည်။ သမ္မတအိုဘားမားက ကိုလမ်ဘီယာသမ္မတ ဂျူအန်မန်နျူယယ်ဆန်တို့စ်နှင့် အိမ်ဖြူတော်တွင် တွေ့ဆုံဆွေးနွေးပြီးနောက် ယင်းသို့ကူညီမည့်အစီအစဉ်ကို ကြေညာခဲ့ခြင်းဖြစ်သည်။ ငြိမ်းချမ်းရေးကို ဆောင်ကျဉ်းရာတွင် အမေရိကန်သည် သင်၏ မိတ်ဖက်ဖြစ်သည်ဟု အိုဘားမားက မစ္စတာဆန်းတို့စ်ကို ပြောသည်။
အစီစဉ်သစ်အား ငြိမ်းချမ်းရေးကိုလမ်ဘီယာ ဟုခေါ်ဆိုထားသည်။ သို့သော်လည်း ဖာ့စ်တို့နှင့် နှစ်၅၀ကြာပြည်တွင်းပဋိပက္ခကို အဆုံးသတ်ရန်  နောက်ဆုံးသဘောတူညီချက် ရရှိသည့်တိုင် ဒုတိယအကြီးဆုံးသူပုန်အုပ်စု ELN နှင့် ညိနှိုင်းဆွေးနွေးမှုများ ရပ်ထားရဟန်ရှိသည်။ အရွယ်အစားအားဖြင့် များစွာသေးငယ်သော်လည်း ELN သည်လည်း အဖျက်လုပ်ငန်းများ လုပ်နိုင်သေးသည်ကို ပြသလျက်ရှိသည်။ ၎င်းတို့သည် အရပ်သားများကို ပြန်ပေးဆွဲခြင်း၊ စစ်သားများကိုဖမ်းဆီးခြင်းနှင့် လုံခြုံရေးတပ်ဖွဲ့ဝင်များကို သတ်ဖြတ်ခြင်းတို့ ပြုလုပ်နိုင်ဆဲဖြစ်သည်။
ဖာ့စ်တို့နှင့် ရရှိသည့် သဘောတူညီချက်မှာ လျှော့မတွက်သင့်သည့် အောင်မြင်မှုတစ်ခုဖြစ်သော်လည်း ELN တို့က ဖာ့စ်တို့ကဲ့သို့ လိုက်မလုပ်ပါက ကိုလမ်ဘီယာတွင် ငြိမ်းချမ်းရေးရပြီဟု ပြောရန်ခက်သည်။ ၎င်း၏အစိုးရက ဖာ့စ်တို့နှင့် လာမည့်လတွင် ငြိမ်းချမ်းရေးသဘောတူညီချက်လက်မှတ်ရေးထိုးရန် မျှော်လင့်ထားသည်ဟု မစ္စတာဆန်းတို့စ်က ပြောသည်။ နှစ်ဖက်စလုံးက မတ်လ ၂၃ရက်နေ့ နောက်ဆုံးထား၍ သဘောတူညီချက်ရရရှိရန် သဘောတူထားသည်။
ဖာ့စ်တို့က ၎င်းတို့က လက်နက်ချရန် ဆန္ဒရှိကြောင်း ပြောကြားပြီးနောက် သဘောတူညီမည့်အစီစဉ်ပေါ်လာခြင်းဖြစ်သည်။ ငြိမ်းချမ်းရေးစေ့စပ်ညိနှိုင်းမှုများကို ၂၀၁၂ နိုဝင်ဘာက ကျူးဘားနိုင်ငံတွင် စတင်ခဲ့သည်။
လုပ်သားအင်အား ယခင်ထက်များလာနိုင်ခြင်းက နိုင်ငံစီးပွားရေးတိုးတက်ရန် လာအို မျှော်လင့်
By ဗီယန်ကျင်းတိုင်းမ် 
"ဗီယန်ကျင်း၊ ဖေဖော်ဝါရီ ၄ ။              ။ လာအိုနိုင်ငံတွင် အလုပ်သမားအင်အားစုသည် လာမည့် ငါးနှစ်တာအတွင်း ၆၁၀,၀၀၀ ထိ တိုးပွားလာနိုင်ဖွယ် ရှိနေရာ ယင်းအချက်က နိုင်ငံ၏ စီးပွားရေး တိုးတက်မှုအတွက်  အထောက်အကူဖြစ်စေနိုင်သည်ဟု ဗီယန်ကျင်းတိုင်းမ် သတင်းတစ်ရပ်တွင် ဖော်ပြထားသည်။"
လာအို အစိုးရ၏  ၂၀၁၆-၂၀၂၀ ခုနှစ် ၈  ကြိမ်မြောက် လူမှုစီးပွားဖွံ့ဖြိုးတိုးတက်ရေး အစီအစဉ်ဖြင့် နိုင်ငံစီးပွားရေးတိုးတက်မှုသည် လာမည့် ငါးနှစ်တာ အတွင်း ၇ ဒသမ ၅ ရာခိုင်နှုန်းဖြင့်  ပုံမှန် တိုးတက်လာမည်ဟု မျှော်မှန်းထားသည်။
နိုင်ငံတွင် လုပ်သားအင်အားတိုးပွားလာရေးအပေါ် မျှော်မှန်းနေမှုများသည် နိုင်ငံ၏ စီးပွားရေးအတွက် ကောင်းသည့် အချက်ဖြစ်ကြောင်း လာအို အထည်ချုပ်လုပ်ငန်းအသင်းချုပ် ဒုဥက္ကဌ ဒေါက်တာ ဇေဘန်ဒစ် ရက်ဖုန်က ဖေဖော်ဝါရီ ၄ ရက်တွင် ပြောကြားသွားသည်။
"နိုင်ငံ၏ အထည်ချုပ်လုပ်ငန်းများတွင်လည်း  လုပ်သားအင်အား နည်းပါးမှု ပြဿနာဖြင့် ရင်ဆိုင်နေရကြောင်း ၎င်းက ဆိုသည်။ လာအိုနိုင်ငံတွင် အထည်ချုပ် စက်ရုံပေါင်း ၉၈ ရုံရှိနေပြီး ယင်းတို့ထဲမှ အများစုမှာ မြို့တော် ဗီယန်ကျင်းတွင် ရှိကြသည်။ ယင်းစက်ရုံများတွင် လုပ်ကိုင်နေသော အလုပ်သမားအင်အား ၃၀,၀၀၀ ရှိနေကြသည်။"
လာအို အမျိုးသား စီးပွားရေး သုတေသနဌာနမှ ညွန်ချုပ် ဒေါက်တာ လီဘာ ဘီဘောင်ပိုက လက်ရှိအခြေအနေအရ နိုင်ငံ စီးပွားရေးအတွက် လုပ်သားအင်အားအများအပြား လိုအပ်နေလျက်ရှိနေ သည်ဟု ပြောကြားခဲ့သည်။ သို့သော်လည်း နိုင်ငံတွင် တရုတ်-လာအို ရထားလမ်း စီမံကိန်းကဲ့သို့သော စီမံကိန်းကြီးများ စတင်လုပ်ဆောင်ရန် ရှိနေခြင်းကြောင့်  ပြည်တွင်းလုပ်သားအင်အား များပြားလာမှုက အနာဂတ်လုပ်ငန်းလိုအပ်ချက်နှင့် ကိုက်ညီချင်မှ ကိုက်ညီနိုင်လိမ့်မည်ဟု ဒေါက်တာလီဘာက ပြောသည်။
လာမယ့်နှစ်များတွင် နိုင်ငံ၏ လူဦးရေတစ်ဝက်ခန့် ရှိနိုင်မည့် လူငယ် လုပ်သားအင်အားစုများ ရှိလာနိုင်ရန် မျှော်လင့်နေကြပြီး ယင်းအချက်ကလည်း စီးပွားရေးဖွံ့ဖြိုးတိုးတက်မှုအတွက် နိမိတ်လက္ခဏာ တစ်ရပ်ဖြစ်သည်ဟုလည်း့ ဒေါက်တာ လီဘာက ဆိုသည်။
သို့ရာတွင် စီးပွားရေးတိုးတက်ရန်အတွက် လုပ်ဆောင်ရာတွင် အသက်မွေးဝမ်းကြောင်းနှင့် သက်ဆိုင်သည့် ပညာသင်ကြားရေး ကဏ္ဍအနေဖြင့် လူ့စွမ်းအားအရင်းအမြစ်ပိုင်းတွင် အရည်အသွေးနှင့်၊ အရေအတွက်ပိုင်းကိုပါ တိုးတက်ရေးအတွက်လုပ်ဆောင်ရမည် ဖြစ်ကြောင်း ၎င်းက ထပ်လောင်းပြောကြားသွားသည်။
တစ်ချိန်တည်းတွင်လည်း စီးပွားရေးကဏ္ဍမှ တာဝန်ရှိသူများကလည်း အစိုးရအနေဖြင့် အနာဂတ် စီးပွားရေးတိုးတက်ရန်အတွက် နိုင်ငံ၏ အသက်မွေးဝမ်းကြောင်းဆိုင်ရာ ပညာသင်ကြားရေးလုပ်ငန်းကို တိုးတက်ရန် လုပ်ဆောင်ပေးသင့်ကြောင်း တိုက်တွန်းပြောကြားထားသည်။
လာအိုတွင် ပြီးခဲ့သည့် ငါးနှစ်တာအတွင်း စီးပွားရေးပိုင်းတွင် ပျမ်းမျှ တိုးတက်မှုနှုန်း ၇ ဒသမ ၉ ရာခိုင်နှုန်းရှိထားခဲ့သည်။ သို့သော်  စီမံကိန်းများ၊ စက်ရုံများနှင့် စီးပွားရေးလုပ်ငန်းများတွင်မူ ကာယပိုင်းနှင့် ဉာဏပိုင်းတွင်ပါ ပြည်တွင်းလုပ်သားအင်အား ရှားပါးမှု ပြဿနာနှင့် ကြုံတွေ့ထားခဲ့ရသည်။
ထိုင်းနိုင်ငံ ပတ္တရားမြို့တွင် ဖဲကစားသူများအား ဖမ်းဆီးရာ နိုင်ငံခြားသားများ ဖမ်းဆီးခံရ
By ဘီဘီစီ 
ဖေဖော်ဝါရီ ၅ ။            ။ ထိုင်းနိုင်ငံ၏ အပန်းဖြေမြို့ဖြစ်သည့် ပတ္တရားမြို့တွင် ဖေဖော်ဝါရီလ ၄ ရက်က ဖဲကစားနေကြသူလူတစ်စုအား ထိုင်းရဲများက ရှောင်တစ်ခင် ဝင်ရောက်ဖမ်းဆီးခဲ့ရာ နိုင်ငံခြားသား အများစု ဖမ်းဆီးခံခဲ့ရကြောင်း ဘီဘီစီ သတင်းတစ်ရပ်တွင် ဖော်ပြထားသည်။
လောင်ကစားမှု တိုက်ဖျက်ရေးဆိုင်ရာ ထိုင်းရဲများ၏ ဝင်ရောက်စီးနင်းမှုတွင် ဗြိတိန်၊ ဆွီဒင်၊ နော်ေ၀ နှင့် သြစတြေးလျ နိုင်ငံသားများအပါအဝင် နိုင်ငံခြားသား သုံးဆယ့်နှစ်ဦး ဖမ်းဆီးခံခဲ့ရသည်။
၎င်းတို့အနေဖြင့် ငွေကြေးဖြင့် ကစားနေခဲ့ကြခြင်းမဟုတ်ကြောင်း ဖမ်းဆီးခံရသူများက ခုခံပြောဆိုသော်လည်း ၎င်းတို့ထံတွင် ဖဲချပ် အများအပြားလက်ဝယ်ရှိနေသည်ကို တွေ့ရှိရသည်။
လက်ရှိအချိန်တွင် ထိုင်းစစ်အစိုးရအာဏာပိုင်များသည် နိုင်ငံတွင် အကျင့်ပျက်ခြစားမှုနှင့် ပြစ်မှု အမှုအခင်းများကို နှိမ်နင်းတိုက်ဖျက်သွားမည်ဟု ပြောကြားထားသည်။
ယခု ဖြစ်စဉ်တွင် ဖမ်းဆီးခံရသူများသည် နာရီပေါင်း ၁၂ နာရီကြာ ထိန်းသိမ်းခံခဲ့ရပြီးနောက် ဖေဖော်ဝါရီ ၅ ဂရက်တွင် အာမခံဖြင့် ပြန်လွှတ်ပေးလိုက်ပြီဖြစ်သည်။
ဖမ်းဆီးခံခဲ့ရသူများထဲတွင် အသက် ၈၄ နှစ် အရွယ် ဒက်ချ်အဘွားအိုတစ်ဦးလည်း ပါဝင်ခဲ့ကြောင်း ပြည်တွင်းသတင်းစာတစ်ခုက ဖော်ပြခဲ့သည်။
အင်ဒိုနီးရှားက OIC အစည်းအဝေးကို အိမ်ရှင်အဖြစ်ကျင်းပမည်၊ ပါလက်စတိုင်းကို ထောက်ခံသည်ဟု ထပ်မံပြော
By သည်ဂျာကာတာပို့စ် 
ပါလက်စတိုင်း၏ အချုပ်အချာအာဏာ လွတ်လပ်မှုအပေါ် ထောက်ခံကြောင်း အင်ဒိုနီးရှားနိုင်ငံက ထပ်လောင်း အတည်ပြုပြောကြားလိုက်ပြီး လာမည့် မတ်လတွင် အစ္စလမ္မစ် ပူးပေါင်းဆောင်ရွက်ရေး အဖွဲ့ (OIC) အစည်းအဝေးကို အိမ်ရှင်အဖြစ် လက်ခံကျင်းပရန် စီစဉ်နေလျက်ရှိသည်။
ယမန်နှစ်က ဂျာကာတာနှင့် ဘန်ဒေါင်းတွင် အာရှ-အာဖရိကန် ညီလာခံကို အောင်မြင်စွာ အကောင်အထည်ဖော်နိုင်ခဲ့ပြီးနောက်ပိုင်း ယခု (OIC) အစည်းအဝေးကျင်းပရေး စတင်စီစဉ်ရန် သက်ဆိုင်ရာ ဝန်ကြီးများကို မေးမြန်းထားပြီးဖြစ်ကြောင်း အင်ဒို သမ္မတ ဂျိုကိုဝီက ပြောကြားသည်။
"""အစည်းအဝေးကို ပထမပိုင်းက မော်ရိုကိုမှာ ကျင်းပဖို့ စီစဉ်ထားပေမယ့် သူတို့ အဆင်သင့်မဖြစ်သေးဘူးလို့ ပြောပါတယ်၊ ဒါကြောင့် ဒီ OIC ညီလာခံကို အိမ်ရှင်အဖြစ် လက်ခံကျင်းပဖို့ ကျွန်တော်တို့ အဆင်သင့်ဖြစ်နေပြီဆိုတာ ပြောဖို့ နိုင်ငံခြားရေး ဝန်ကြီးကို ကျွန်တော်ပြောထားပြီးပါပြီ"" ဟု အင်ဒိုသမ္မတ က ပြောကြားခဲ့ကြောင်း tempo.com တွင် ကိုးကားဖော်ပြ ထားသည်။"
ဖေဖော်ဝါရီလ ၄ ရက်က OIC ညီလာခံနှင့် ပတ်သက်၍ အင်ဒိုနီးရှား ဝန်ကြီးအဖွဲ့၏ ညှိနှိုင်းအစည်းအဝေးတစ်ရပ်ကို ကျင်းပခဲ့ပြီး ညီလာခံကျင်းပရာတွင် ဝန်ကြီးဌာနအားလုံး၊ ပြည်တွင်း အဖွဲ့အစည်းများနှင့် ပြည်သူလူထုအားလုံးပါဝင်ရေးကို သမ္မတ က တောင်းဆိုခဲ့သည်။
OIC အစည်းအဝေးကို ကျင်းပရခြင်းသည် မိမိတို့ နိုင်ငံသည် ဘေးကင်းလုံခြုံစိတ်ချရသည့် နိုင်ငံအဖြစ်နှင့် အင်ဒို မွတ်ဆလင်များ၏ စိတ်သဘောထားကြီးမှုကို ကမ္ဘာသို့  ပြသနိုင်ရန် အစိုးရ၏ အားထုတ်ကြိုးပမ်းမှုဖြစ်သည်ဟု ၎င်းက ထပ်လောင်းပြောကြားသွားသည်။
မွတ်စလင် ဥပုသ်လအတွင်း မလေးရှားရှိ မူလတန်းကျောင်းတစ်ကျောင်းတွင် ဆရာဖြစ်သူက မွတ်စလင် မဟုတ်သူကျောင်းသားများ ရေဆာပါက ကိုယ်ကျင်ငယ်ရည် ကိုပြန်သောက်ဟုခိုုင်း
By ကွာလာလမ်ပူ 
မလေးရှားနိုင်ငံရှိ မူလတန်းကျောင်းတစ်ကျောင်းတွင် ရမဇန်မွတ်စလင်ဥပုသ်လအတွင်း မွတ်စလင်မဟုတ်သည့် ကျောင်း သားကျောင်းသူလေးများကို ဆရာတစ်ဦးက ကိုယ်သေးကိုပြန်သောက်ခိုင်းသည့် ဖြစ်ရပ်ဖြစ်ပွားခဲ့ပြီးနောက် ယင်းကျောင်းကို လက်လုပ်ဗုံးဖြင့် ပစ်ဖောက်တိုက်ခိုက်ခံရသည်။
ဆန်ဂျိုင်းပီတန်နီအရပ်ရှိ မူလတန်းကျောင်းတစ်ကျောင်းတွင် ရမဇန်ကာလအတွင်း ဥပုသ်ယူကြထားကြသည့် မွတ်စလင်ကျောင်း သားကျောင်းသူများကြား မွတ်စလင်မဟုတ်သည့် ကျောင်းသားများအနေဖြင့် အစာစားခြင်းနှင့် ရေသောက်ခြင်းတို့ မလုပ်ရန် အကြီးတန်းမွတ်စလင်ကျောင်းဆရာဖြစ်သူက အမိန့်ထုတ်လိုက်ခြင်းဖြစ်သည်။
မွတ်စလင်မဟုတ်သူကျောင်းသားများအနေဖြင့် ရေဆာ၍ ရေသောက်ချင်ပါက အိမ်သာသွားပြီး ကိုယ့်ကျင်ငယ် ရည်ကိုသာ ပြန်သောက်ပါဟု ပြောခဲ့ခြင်းဖြစ်သည်။
အဆိုပါ ကျောင်းဆရာက ကျောင်းတွင် ရေရှိနိုင်မှာ မဟုတ်ကြောင်း၊ ရေသောက်ချင်ပါက ကိုယ့်ကျင်ငယ်ကိုသာ ပြန်သောက် သင့်ကြောင်း ပြောခဲ့ခြင်းဖြစ်သည်။
ထိုပြောဆိုစကားက ပျံ့နှံ့သွားခဲ့ပြီး မိဘဖြစ်သူများက ယင်းကျောင်းဆရာဖြစ်သူကို အရေးယူပေးရန် တိုင်တန်းခဲ့ကြသည်။ အဆိုပါကျောင်းအား လက်လုပ်ဗုံးဖြင့် လာရောက်ပစ်ခတ်မှုလည်းဖြစ်ပွားပြီး လုံခြုံရေးဂိတ်ပျက်စီးခဲ့သည်။
ထိုတိုက်ခိုက်မှုအတွက် လူနှစ်ဦးကို ဖမ်းဆီးခဲ့သည်။ မလေးရှားဒုတိယပညာရေးဝန်ကြီး ပီကာမာလန်နာသန်က အဆိုပါကျောင်း ဆရာကို အပြစ်ပြောဆိုသော်လည်း ကျောင်းဆရာဖြစ်သူက ကျီစယ်နောက်ပြောင်ပြောခြင်းသာဖြစ်သည်ဟု ခုခံပြောဆိုခဲ့သည်။
အစောပိုင်းကလည်း ဒုတိယပညာရေးဝန်ကြီးဖြစ်သူ မာရီယပ်က ရမဇန်ဥပုသ်လအတွင်း မွတ်စလင်မဟုတ်သည့် ကျောင်း သားကျောင်းသူများအနေဖြင့် မွတ်စလင်ကျောင်းသားကျောင်းသူများရှေ့တွင် အစာစားခြင်း၊ ရေသောက်ခြင်းမပြုရဟု တိုက် တွန်းခဲ့ကြောင်း PRI က သတင်းဖော်ပြခဲ့သည်။
ပြီးခဲ့သည့်နှစ် ရမဇန်ဥပုသ်ကာလတွင် ကျောင်းကန်တင်းပိတ်ပြီး မွတ်စလင်မဟုတ်သူကျောင်းသားကျောင်းသူများကို ရေချိုးခန်း တစ်ခန်းအတွင်း အတင်းသွားရောက်စားသောက်ခိုင်းသည့် ဓာတ်ပုံအွန်လိုင်းပေါ် ထွက်ပေါ်ခဲ့သဖြင့် မလေးရှား ပညာရေးအာဏာပိုင်များက ဝေဖန်မှုများနှင့် ရင်ဆိုင်ခဲ့ရသည်။
ဒုက္ခသည်များထဲတွင် IS များရှိနေ၊ လျို့ဝှက်သတင်း ၁၀၀ ကျော်ကို ဂျာမန်သူလျိုအေဂျင်စီက ရရှိထား
By ရိုက်တာ 
ဘာလင်၊ ဖေဖော်ဝါရီ ၅ ။         ။ လောလောဆယ် ဂျာမနီနိုင်ငံတွင် နေထိုင်လျက်ရှိသော ဒုက္ခသည်များထဲတွင် အိုင်အက်စ်တိုက်ခိုက်ရေးသမားများ ရှိနေသည်ဆိုသည့် လျှို့ဝှက်သတင်းပေးပို့မှု ၁၀၀ကျော်ကို ဂျာမနီ၏ ပြည်တွင်းထောက်လှမ်းရေးအေဂျင်စီ (BfV) က လက်ခံရရှိထားကြောင်း အေဂျင်စီအကြီးအကဲ၏ ပြောကြားချက်ကို ကိုးကား၍ Berliner Zeitung သတင်းစာက ဖော်ပြခဲ့သည်။
ပြည်တွင်းရေးပေါ်လစီများကို အဓိကအာရုံစိုက်သည့် နိုင်ငံရေးသမားများနှင့် ပြုလုပ်သော ပြည်ထဲရေးဝန်ကြီးဋ္ဌာန၏ အစည်းအဝေးတစ်ခုတွင် လျှို့ဝှက်သတင်းပေးပို့မှုကိန်းဂဏန်းကို BfV အကြီးအကဲ ဟန်းစ်ဂျော့မာဆင်က ပြောကြားခဲ့ခြင်းဖြစ်ကြောင်း သတင်းရင်းမြစ်များကို ကိုးကားခြင်းမပြုဘဲ သတင်းစာက ဖော်ပြခဲ့ခြင်းဖြစ်သည်။
ပျောက်သွားသည့် ဟောင်ကောင် စာအုပ်ရောင်းသမားသုံးဦးကို တရုတ်တွင်ထိန်းသိမ်းထား
By အေအက်ဖ်ပီ 
ဟောင်ကောင်၊ ဖေဖော်ဝါရီ ၅ ။            ။ လွန်ခဲ့သည့်နှစ်က ပြည်မကြီးတွင် ပျောက်သွားသော ဟောင်ကောင်စာအုပ်ရောင်းသမား သုံးဦးကို ၎င်းတို့က ထိန်းသိမ်းထားကြောင်း တရုတ်ရဲတပ်ဖွဲ့က ပထမဆုံးအကြိမ်ထုတ်ဖော်ပြောကြားလိုက်သည်။ ဟောင်ကောင်ရှိ လူအများအပြားက သံသယရှိသည့်အတိုင်း တရုတ်တပ်ဖွဲ့က ဝန်ခံအတည်ပြုလိုက်ခြင်းလည်းဖြစ်သည်။ ထို့အတူ တစ်နိုင်ငံ စံနစ်နှစ်မျိုးမူအရ အာမခံထားသည့် ရပိုင်ခွင့်များမှာ ဆုံးရှုံးနေပြီဆိုသည့် စိုးရိမ်မှုများမှာလည်း အားကောင်းလာသည်။
ယခုတရုတ်တွင် ထိန်းသိမ်းခံထားရသော အမျိုးသား သုံးဦးမှာ ဟောင်ကောင်အခြေစိုက် Mighty Current ထုတ်ဝေရေးတိုက်တွင် အလုပ်လုပ်နေကြပြီး ယင်းတိုက်က တရုတ်အစိုးရကို ဝေဖန်ရာတွင် လိင်ဇောင်းပေးခေါင်းစဉ်များပေးလေ့ရှိသည်။ ယင်းကုမ္ပဏီမှ စာအုပ်ရောင်းသမား ငါးဦးမှာ လွန်ခဲ့သည့်အောက်တိုဘာကတည်းက ပျောက်နေခဲ့သည်။ ယခုအခါ တရုတ်တွင် အားလုံးပြန်ပေါ်လာပြီဖြစ်ရာ နိုင်ငံတကာ၏ဝေဖန်မှုများ ထွက်ပေါ်လာခဲ့သည်။
စာအုပ်ရောင်းသမားများဖြစ်သည့် လွေပေါ်၊ ချောင်ချိဖင်နှင့် လမ်ဝင်ကီတို့သည် အောက်တိုဘာက တရုတ်ပြည်မကြီးတောင်ပိုင်းတွင် ပျောက်သွားခဲ့သည်။
ယင်းစာအုပ်ကုမ္ပဏီမှ စတုတ္ထမြောက်ပျောက်ဆုံးသူ မစ္စတာ ကွေ့မင်ဟယ်မှာ ဆွီဒင်နိုင်ငံသားတစ်ဦးဖြစ်ပြီး ဇန်နဝါရီက တရုတ်နိုင်ငံပိုင်ရုပ်သံတွင်ပေါ်လာသည်။ လွန်ခဲ့သည့် ၁၁ နှစ်က လူသေဆုံးမှုဖြစ်ခဲ့သော ယာဉ်မတော်တဆမှုအတွက် ကိုယ်တိုင်အဖမ်းခံခဲ့ခြင်းဖြစ်သည်ဟု ၎င်းကပြောသည်။ ကွေ့သည် အောက်တိုဘာက ထိုင်းတွင် အားလပ်ရက်ခရီးထွက်ရာမှ ဟောင်ကောင်သို့ ပြန်မလာနိုင်ခဲ့ပေ။
ထိန်းသိမ်းထားသော အမျိုးသားသုံးဦးမှာ ကွေ့ဆိုသူပုဂ္ဂိလ်တစ်ဦးနှင့် သက်ဆိုင်သောအမှုတစ်ခုတွင် ပါဝင်ပတ်သက်သည်ဟု သံသယရှိထားပြီး ပြည်မကြီးတွင် တရားမဝင်လှုပ်ရှားမှုများ၌ ပါဝင်ကြောင်း တရုတ်နိုင်ငံတောင်ပိုင်း ပြည်နယ်ပြည်သူ့လုံခြုံရေးဋ္ဌာန၏ အစိတ်အပိုင်း အင်တာပိုကွမ်တောင်းညိနှိုင်းရေးရုံးမှ ဟောင်ကောင်ရဲတပ်ဖွဲ့သို့ ပေးသောစာတွင် ပြောကြားခဲ့သည်။
၎င်းတို့အပေါ် ပြစ်မှုဆိုင်ရာမဖြစ်မနေလုပ်ဆောင်ရမည့်အရေးယူမှုများပြုလုပ်ရန် ချမှတ်ထားပြီး စုံစမ်းစစ်ဆေးမှုများပြုလုပ်လျက်ရှိသည်ဟု စာထဲတွင် ဖော်ပြထားသည်။ ယင်းစာကို ဖေဖော်ဝါရီ ၄ ရက်နေ့နောက်ပိုင်းက ဟောင်ကောင်ရဲတပ်ဖွဲ့က ထုတ်ပြန်ခဲ့သည်။ ငါးဦးမြောက်ပျောက်ဆုံးသည့် စာအုပ်ရောင်းသမား လီပိုထံမှ စာတစ်စောင်ကိုလည်း စာအိတ်ထဲထည့်ထားထဲ့သည်ဟု ဟောင်ကောင်ရဲတပ်ဖွဲ့က ပြောသည်။
အနားယူသည့် အရာရှိများပင် ဘာသာရေးကို ရှောင်ရမည်ဟု တရုတ်ကွန်မြူနစ်ပါတီ ညွှန်ကြား
By ရိုက်တာ 
ပေကျင်း၊ ဖေဖော်ဝါရီ - ၅ ။              ။ ကွန်မြူနစ်ပါတီဝင်လည်းဖြစ်သည့် တရုတ်အရာရှိများကို အနားယူသွားသည့် အချိန်တွင်လည်း ဘာသာရေးလှုပ်ရှားမှုများမှ ပိတ်ပင်ထားသည့်အပြင် အစိုးရက ကိုးကွယ်ယုံကြည်မှုဟု ပညတ်ထားသည့် အရာများကိုလည်း ဆန့်ကျင်ရမည်ဖြစ်သည်ဟု ညွှန်ကြားချက်ထုတ်ပြန်ထားကြောင်း နိုင်ငံပိုင်မီဒီယာက ဖေဖော်ဝါရီလ ၅ရက်နေ့တွင် ပြောကြားခဲ့သည်။
တရုတ်နိုင်ငံ၏ ဖွဲ့စည်းပုံဥပဒေက လွတ်လပ်စွာ ယုံကြည်ကိုးခွင့်ကို ကြေညာထားသော်လည်း တရားဝင်အားဖြင့် ဘာသာမဲ့ဖြစ်သည့် အာဏာရကွန်မြူနစ်ပါတီက ဘာသာရေးလှုပ်ရှားမှုများကို တင်းတင်း ကျပ်ကျပ် ထိန်းချုပ်ထားသည့်အပြင် ပါတီဝင်များလည်းဖြစ်သည့် အရာရှိများအား ဘာသာရေးထုံးတမ်းများ ကျင့်သုံးခြင်းကိုလည်း ခွင့်ပြုမထားပေ။
အဓိကသတင်းစာကြီးများတွင် ပုံနှိပ်ဖော်ပြခဲ့သည့် စည်းမျဉ်းအသစ်များကို ရှင်းပြချက်တွင်မူ ပုဂ္ဂလိက ဆုံးဖြတ်ချက်များကို ကွပ်ကဲသည့် ပါတီ၏ သြဇာကြီးမားသော အဖွဲ့အစည်းဌာနက ပါတီဝင်များ လည်းဖြစ်သည့် အငြိမ်းစားအရာရှိများအနေဖြင့်လည်း စည်းမျဉ်းများကို လိုက်နာကြရလိမ့်မည်ဟု ပြောကြားခဲ့သည်ဟု ဆိုသည်။
‘ပါတီဝင်များလည်းဖြစ်သည့် အငြိမ်းစားအရာရှိတွေအနေနဲ့ ဘာသာတစ်ခုခုကို ယုံကြည်ကိုးကွယ်ခြင်းလည်း မရှိရသလို၊ ဘာသာရေးပွဲလမ်းတွေကိုလည်း မတက်ရောက်နိုင်ပါဘူး။ မိစ္ဆာကိုးကွယ်မှုတွေ ကိုလည်း ပြတ်ပြတ်သားသား တိုက်ဖျက်သွားရမယ်ဆိုတဲ့ ထင်ရှားပြတ်သားတဲ့ စည်းမျဉ်းတွေ ရှိပါတယ်’ဟု အဆိုပါရှင်းပြချက်တွင် အမည်မဖော်သည့် အရာရှိတစ်ဦးက ပြောကြားခဲ့သည်။
ကိုးကွယ်မှုဟု သူတို့ယူဆသည်များနောက်ကို အာဏာပိုင်များက အနံ့ခံလိုက်လျှက်ရှိပြီး၊ မကြာသေးမီနှစ်များတွင် ပိုမို အရှိန်အဟုန်မြင့်မားလာကာ ဆန့်ကျင်သူများကို အင်အားသုံး နှိမ်နင်းသလို၊ ဂိုဏ်းခေါင်းဆောင်အချို့ကိုလည်း ကွက်မျက်သုတ်သင်ပစ်ခဲ့သည်။
အမည်မသိလူတစ်ဦးက နိုဘဲငြိမ်းချမ်းရေးဆုအတွက် ဒေါ်နယ်ထရန့်ကို အမည်စာရင်းသွင်းခဲ့
By စီအင်အင် 
အော့စလို၊ ဖေဖော်ဝါရီ - ၅ ။            ။ ယခုနှစ် နိုဘဲ ငြိမ်းချမ်းရေးဆု စကာတင်စာရင်းထဲတွင် ဆီးရီးယားဒုက္ခသည်များကို ကြိုဆိုခဲ့သည့် ဂရိကျွန်းအုပ်စု၊ အိုင်အက်စ် လိင်ကျွန်ဘဝမှ ထွက်ပြေး လွတ်မြောက်လာပြီး အမျိုးသမီးအခွင့်အရေး တက်ကြွလှုပ်ရှားသူဖြစ်လာသူ၊ နှစ်၅၀ကြာ ကိုလံဘီယာပြည်တွင်းစစ်ကို အဆုံးသတ်ပေးခဲ့သည့် စေ့စပ်ညှိနှိုင်းသူများနှင့် National Security Agency ၏ သတင်းဖွင့်ချသူ အက်ဒွပ် စနိုးဒင်တို့ ပါဝင်နေသည်။
ယမန်နှစ် ယခုအချိန်အတွင် ရုပ်သံအစီအစဉ်တစ်ခုကို တင်ဆက်နေခဲ့သည့် ရီပတ်ဘလီကင် သမ္မတလောင်း ဒေါ်နယ်ထရန့်ကို အမည်မသိပုဂ္ဂိုလ်တစ်ဦးက ၂၀၁၆ခုနှစ် နိုဘဲ ငြိမ်းချမ်းရေးဆုအတွက် အမည်စာရင်း အဆိုပြုတင်သွင်းခဲ့သည်ဟု ခရဏ်ရှန် ဘာ့ ဟာ့ဗီကင်က စီအင်အင်သို့ ဗုဒ္ဓဟူးနေ့က ပြောကြားခဲ့သည်။
အော့စလိုရှိ Peace Research Institute မှ နိုဘဲဆုစောင့်ကြည့်သူနှင့် ညွှန်ကြားရေးမှူးဖြစ်သည့် ဟာ့ဗီကင်က အဆိုပြုသူ၏ အမည်နာမကို ထုတ်မပြောရန် ကတိခံထားသော်လည်း အဆိုပြုလွှာပါ အကြောင်းအရာများကိုမူ အွန်လိုင်းတွင် မျှဝေခဲ့သည်။
အဆိုပါ အဆိုပြုလွှာတွင် အစွန်းရောက်အစ္စလာမ်ဝါဒ၊ အိုင်အက်စ်၊ နျူကလီးယားအီရန်နှင့် ကွန်မြူနစ်တရုတ်တို့ကို လက်နက်ဖြင့် ခြိမ်းခြောက်ဟန့်တားကာ အင်အားဖြင့် ခိုင်မာသော ငြိမ်းချမ်းရေးကို တည်ဆောက်မည့် သဘောတရားအတွက် ထရန့်ကို ချီးကျူးထားသည်ဟု ဆိုသည်။
သူ၏ မဲဆွယ်ပွဲများအတွင်း ထရန့်က အိုင်အက်စ်တို့ အလုံးအရင်းနှင့် ဗုံးကြဲတိုက်ခိုက်မည်ဟု အကြိမ်ကြိမ် ကတိပြုခဲ့သလိုူ၊ တရုတ်နှင့် ကုန်သွယ်ရာတွင်လည်း အကာအကွယ် အခွန်စည်းကျပ်မည်ဟု ခြိမ်းခြောက်နေခဲ့သည်။
ဆုံးဖြတ်ရွေးချယ်သည့် လုပ်ငန်းစဉ်ကို အသေးစိတ်ဖော်ပြလေ့မရှိသည့် နိုဘဲကော်မတီက လူထောင်ပေါင်းများစွာကို ဆုနှင့် ထိုက်တန်သည့် အဖွဲ့အစည်းများ၊ လူပုဂ္ဂိုလ်များကို အဆိုပြုတင်သွင်းခွင့်ပေး ထားသည်။
အီတလီတွင် အမျိုးသမီးဂျာနယ်လစ်က ဂျွန်ကယ်ရီအား IS ကို ဖန်တီးခဲ့သူအဖြစ် ဆန့်ကျင်
By ပရပ်စ်တီဗီ 
ရောမ၊ ဖေဖော်ဝါရီ - ၅ ။          ။ အမေရိကန် နိုင်ငံခြားရေးဝန်ကြီး ဂျွန်ကယ်ရီ၏ အီတလီ အလည်အပတ်ခရီးစဉ်အတွင်း အိုင်အက်စ် အကြမ်းဖက်အုပ်စုကို သူ ဖန်တီးခဲ့ခြင်းဖြစ်ကြောင်း အော်ဟစ် ရန်ထောင်သည့် အမျိုးသမီး ဂျာနယ်လစ်တစ်ယောက်နှင့် ပက်ပင်းတိုးခဲ့ရသည်ဟု ဆိုသည်။
ကယ်ရီနှင့် အီတလီနိုင်ငံခြားရေးဝန်ကြီး ပါအိုလို ဂျင်တီလိုနီတို့နှစ်ဦးမှာ အင်္ဂါနေ့က ရောမတွင် ကျင်းပခဲ့သည့် အိုင်အက်စ်အကြမ်းဖက်အုပ်စုကို နိုင်ငံတကာ ညွှန့်ပေါင်းဖွဲ့၍ တိုက်ဖျက်ရေး အစည်းအဝေးသို့ တက်ရောက်နေကြခြင်းပင် ဖြစ်သည်။
နောက်ပိုင်းတွင် ဝန်ကြီးနှစ်ဦး ပူးတွဲ၍ သတင်းစာရှင်းလင်းပွဲတစ်ခု ကျင်းပခဲ့ပြီး အိုင်အက်စ်အကြမ်းဖက်သမားများကို လက်တွဲတိုက်ဖျက်သွားရန် ကတိပြုခဲ့ကြသည်။
သို့ရာတွင် သတင်းစာရှင်းလင်းပွဲကို ကြားဖြတ်ကာ ရှေ့တန်းတွင် ထိုင်နေသည့် ဂျာနယ်လစ်တစ်ယောက်က ‘အိုင်အက်စ်ကို ဖန်တီးခဲ့တာ ရှင်ပဲ’’ဟု အကြိမ်ဖန်များစွာ အော်ဟစ်ဆန့်ကျင်ခဲ့သည်ဟု အီတလီ မီဒီယာတွင် ဖော်ပြခဲ့သည်။
အော်သစ်နေသည့် ဂျာနယ်လစ်အမျိုးသမီးကို အီတလီ စစ်ရဲက သတင်းစာရှင်းလင်းပွဲမှ ဆွဲထုတ်သွားခဲ့ရသည်ဟု ဆိုသည်။
ဆီးရီးယားစစ်ပွဲကြောင့် စီးပွားရေးအရထိခို်က်မှု ဒေါ်လာ ၃၅ဘီလျံရှိ
By အေအက်ဖ်ပီ 
ဝါရှင်တန်၊ ဖေဖော်ဝါရီ ၅ ။           ။ ဆီးရီးယားစစ်ပွဲကြောင့် ဆီးရီးယားနှင့် အနီးရှိနိုင်ငံများအပေါ် စီးပွားရေးအရထိခိုက်မှုမှာ ဒေါ်လာ ၃၅ဘီလျံနှင့် အထက်ရှိသည်ဟု ကမ္ဘာ့ဘဏ်ကပြောသည်။
"ငါးနှစ်ကြာစစ်ပွဲကြောင့် လူပေါင်း ၂၆၀,၀၀၀ခန့်သေဆုံးပြီးဖြစ်ကာ လူ ၄ဒသမ၆သန်းမှာ နိုင်ငံမှ ထွက်ခွာခဲ့ရသည်ဟု ကုလသမဂ္ဂက ထုတ်ပြန်ထားသည်။ ခန့်မှန်းခြေဆုံးရှုံးမှုတွင် အရှေ့အလယ်ပိုင်းနှင့် မြောက်အာဖရိကရေးရာ ကမ္ဘာ့ဘဏ်၏ သုံးလတစ်ကြိမ်အစီရင်ခံစာလည်း ပါဝင်ပြီး ယင်းခန့်မှန်းချက်ကို လန်ဒန်တွင် ကမ္ဘာ့ခေါင်းဆောင်များက ဆီးရီးယားတို့အား ကူညီရန် ၂၀၂၀ပြည့်နှစ်အတွင်း ဒေါ်လာ ၁၀ဘီလျံကျော်ကူညီမည်ဟု ကတိပြုသည့်နေ့တွင် ထုတ်ပြန်ခဲ့သည်။"
ဆီးရီးယားစစ်ပွဲနှင့် တူရကီ၊ လက်ဘနွန်၊ ဂျော်ဒန်၊ အီရတ်နှင့် အီဂျစ်နိုင်ငံတို့အပေါ် စစ်ပွဲ၏သက်ရောက်မှုကြောင့် ခန့်မှန်းခြေထုတ်ကုန်တန်ဘိုးထိခိုက်မှုမှာ ဒေါ်လာ ၃၅ဘီလျံရှိသည်ဟု ကမ္ဘာ့ဘဏ်က ပြောကြားခဲ့သည်။
"၂၀၀၇ခုနှစ်က ဈေးနှုန်းဖြင့် တိုင်းတာခဲ့သော ယင်းကိန်းဂဏန်းမှာ ၂၀၀၇ခုနှစ် ဆီးရီးယား၏ ဂျီဒီပီနှင့် ညီမျှသည်ဟု အစီရင်ခံစာက ဖော်ပြသည်။ ဆီးရီးယားဒုက္ခသည် ၆၃၀,၀၀၀ကျော် စီးဝင်လာမှုက ဂျော်ဒန်နိုင်ငံအား တစ်နှစ်လျင် ဒေါ်လာ ၂ဒသမ၅ဘီလျံကျော် ထိခိုက်စေသည်ဟု အစီရင်ခံစာက ဆိုသည်။"
စစ်ပွဲကြောင့် ဆီးရီးယား၏ အိမ်နီးချင်းနိုင်ငံအားလုံးမှာ ကြီးမားသည့် ဘတ်ဂျက်ဖိအားနှင့် ရင်ဆိုင်နေရသည်ဟုလည်း သိရသည်။ ဒုက္ခသည်များကြား အထူးသဖြင့် အမျိုးသမီးများနှင့် ပုံစံတကျမဟုတ်သည့်   ကဏ္ဍတွင် လုပ်နေသူများကြား အလုပ်လက်မဲ့နှုန်းမှာ မြင့်မားလျက်ရှိပြီး အကာအကွယ်လည်း မရရှိကြောင်း အရှေ့အလယ်ပိုင်းနှင့် မြောက်အာဖရိကရေးရာ ကမ္ဘာ့ဘဏ်စီးပွားရေးပညာရှင်အကြီးအကဲ ရှန်တာဒေဝါရာဂျန်က ပြောသည်။
အင်ဒိုနီးရှားဖွား အိုင်အက်စ်စစ်သွေးကြွသုံးဦးကြား ပြိုင်ဆိုင်မှုကြောင့် အရှေ့တောင်အာရှတွင် အကြမ်းဖက်တိုက်ခိုက်မှုများ ပိုမိုဖြစ်ပွားလာဖွယ်ရှိဟုဆို
By ဘန်ကောက်ပို့စ် 
ဂျကာတာ၊ ဖေဖော်ဝါရီ-၅ ။               ။ သူ့ထက်ငါ သာလွန်အောင် အသေအကြေကြိုးစားမှုက ဂျကာတာပုံစံ တိုက်ခိုက်မှုများ ထပ်မံဖြစ်ပွားလာဖွယ် ခြိမ်းခြောက်နေသောကြောင့် ဆီးရီးယားတွင်ရှိ အင်ဒိုနီးရှားဖွား အိုင်အက်စ် စစ်သွေးကြွ ၃ယောက်ကြေား အာဏာလုပွဲက အရှေ့တောင်အာရှတွင် ပြင်းထန်သော ဂယက်ရိုက်ခတ်မှု ရှိနိုင်သည်ဟု အကြီးတန်း ရဲအရာရှိတစ်ဦးက သတိပေးပြောကြားလိုက်သည်။
ဇန်နဝါရီလက အင်ဒိုနီးရှားမြို့တော်တွင် သေနတ်နှင့် အသေခံဗုံးခွဲတိုက်ခိုက်မှု၏ အကျိုးဆက်အနေနှင့် အကြမ်းဖက်မှုကို ခြေရာခံဖြိုခွင်းခဲ့ရာ ဆီးရီးယားတွင် ပြိုင်ဆိုင်နေသည့် ဂိုဏ်းခေါင်းဆောင်များ၏ လမ်းညွှန်ချက်အတိုင်း အလုပ်လုပ်နေသည့် စစ်သွေးကြွအဖွဲ့ငယ်ကလေးများ၏ ရှုပ်ထွေးသော ကွန်ရက်တစ်ခုကို တွေ့ရှိဖော်ထုတ်နိုင်ခဲ့သောကြောင့် ဘူမိနတ်သန် အရှေ့အလယ်ပိုင်းမှ ဝေးလှမ်းသည့် ဒေသအထိ အိုင်အက်စ်အုပ်စု၏ စိမ့်ဝင်လာသည့်သဘာဝကို မီးမောင်းထိုးပြနေသည်။
ဆီးရီးယားမှ အင်ဒိုနီးရှားဖွား စစ်သွေးကြွ ၃ယောက်ဖြစ်သည့် ဘာရမ်ဆယာ၊ အဘူ ဂျန်ဒယ်နှင့် ဘာရွန် နိမ်တို့ကို ၂၀၁၅ခုနှစ် တလျှောက်လုံးတွင် တိုက်ခိုက်မှုများကို အကွက်ချစီစဉ်ခဲ့သူများအဖြစ် သံသယရှိနေသည်။ ကနဦးတွင် ရဲတပ်ဖွဲ့က အွန်လိုင်းအစွန်းရောက်စကားလုံးများဖြင့် လူသိများသည့် ဂျာဗားအလယ်ပိုင်းမှ အထင်ကရ အစွန်းရောက် နိမ်ကို ပြီးခဲ့သည့်လက တိုက်ခိုက်မှုများကို ကြိုးကိုင်ခဲ့သူအဖြစ် သံသယရှိနေခဲ့သည်။
ထိုသြဇာကြီးသည့် ခေါင်းဆောင်သုံးယောက်စလုံးက ခန်းနားကြီးကျယ်သော စစ်ဆင်ရေးဖြင့် အိုင်အက်စ်တို့က အထင်ကြီးလာစေရန် မျှော်လင့်ချက်ဖြင့် ဇာတိမြေတွင် ဂျီဟတ်စစ်ပွဲများကို သီးခြားစွဆင်နွှဲကြရန် အင်ဒိုနီးရှား အဖွဲ့ငယ်ကလေးများကို ငွေကြေးနှင့် လမ်းညွှန်မှုပေးကာ အားပေးအားမြှောက်လုပ်နေသည်။
‘ဒီသုံးယောက်က တိုက်ခိုက်မှုတွေလုပ်ပြီး အိုင်အက်စ်ဌာနချုပ်ရဲ့ ချီးကျူးမှုခံရအောင် အပြိုင်အဆိုင် ကြိုးပမ်းနေကြတယ်’’ဟု ၂၀၀၀ခုနှစ်များက စစ်သွေးကြွကွန်ရက်များကို ဖြိုခွင်းခဲ့သည့် ဂျကာတာရဲချုပ် တီတို ကာနာဗီယင်က အေအက်ဖ်ပီသို့ ပြောကြားခဲ့သည်။
‘သူတို့ အောင်မြင်သွားရင် အင်ဒိုနီးရှား အိုင်အက်စ်ခေါင်းဆောင်ပိုင်းမှာ ခန့်အပ်ခံရမယ်။ အဲဒီလိုဆိုရင် ငွေရော၊ အာဏာရော ရလာမယ်’’ဟုလည်း ၎င်းက ထပ်လောင်းပြောကြားသည်။
တွစ်တာက အစွန်းရောက်အကောင့်ပေါင်း တစ်သိန်းကျော်ကို ပိတ်ပစ်
By ဘီဘီစီ 
နယူးယောက်၊ ဖေဖော်ဝါရီ ၆ ။             ။ အစွန်းရောက်အကြမ်းဖက်အပြုအမှုများကို သွေးထိုးခြင်း သို့မဟုတ် ခြိမ်းခြောက်ခြင်းများရှိနေသည့် တွစ်တာအကောင့်များကို ၂၀၁၅ နှစ်လယ်မှစကာ ပိတ်ပစ်လာခဲ့ရာ အကောင့်ပေါင်း ၁၂၅၀၀၀ ကျော်ထက်မနည်းရှိနေပြီဖြစ်ကြောင်း တွစ်တာက ပြောသည်။
ယင်းအကောင့်များသည် အိုင်အက်စ်တို့နှင့် အဓိကချိတ်ဆက်မှုရှိနေကြောင်း အမေရိကန်အခြေစိုက် ယင်းတွစ်တာကုမ္ပဏီက ပြောသည်။
"""အကြမ်းဖက်မှုကို တွန်းအားပေးဖို့ တွစ်တာကို သုံးစွဲခြင်းကို ကျွန်တော်တို့ ရှုတ်ချပါတယ်။""ဟု ယင်းကုမ္ပဏီဘလော့ဂ်တွင် ရေးသားထားပြီး ယင်းသို့အကောင့်များကို မြန်မြန်ဆန်ဆန် တုံ့ပြန်သွားမည်ဖြစ်ကြောင်းလည်း ပြောသည်။"
ကမ္ဘာတစ်ဝန်းတွင် တွစ်တာအသုံးပြုသူပေါင်းမှာ သန်း ၅၀၀ ကျော်ထက်မနည်းရှိနေသည်။
အမေရိကန်အပါအဝင် ကမ္ဘာတစ်လွှားက အစိုးရများကလည်း လူမှုမီဒီယာကုမ္ပဏီများသို့ အကြမ်းဖက်မှုများကို လှုံ့ဆော်သည့် အွန်လိုင်းပေါ်က လုပ်ဆောင်ချက်များကို ချေဖျက်သွားပစ်ရန် တိုက်တွန်းထားသည်။
ထိုင်ဝမ်တွင် ပြင်းအား ၆ ဒသမ ၄ ရှိ ငလျင််ကြောင့် အဆောက်အဦများပြိုကျကာ လူသုံးဦးသေဆုံး
By အေအက်ဖ်ပီ၊ ရိုက်တာ 
တိုင်ပေ၊ ဖေဖော်ဝါရီ ၆ ။              ။ ဖေဖော်ဝါရီ ၆ က ပြင်းအား ၆ ဒသမ ၄ ရှိ ငလျင်လှုပ်ခတ်မှုကြောင့် ထိုင်ဝမ်တောင်ပိုင်း တယ်နန်မြို့တွင် ၁၆ ထပ်မြင့် အဆောက်အဦကြီး ပြိုကျခဲ့ရာ ၁၀ လသား အရွယ် ကလေးတစ်ဦးအပါအဝင် လူသုံးဦးသေဆုံးခဲ့သည်။
"""အဲဒီလူသုံးဦးက ဆေးရုံမပို့ခင်ကတည်းက အသက်ရှင်တဲ့လက္ခဏာမရှိပါဘူး""ဟု အမျိုးသားမီးသတ်အေဂျင်စီမှ ပြောခွင့်ရအမျိုးသား လင်ကွမ်ချန်က ပြောသည်။ ကယ်ဆယ်သူများမှာ အတွင်း၌ ပိတ်မိနေ သူများကို လွတ်မြောက်စေရန် ရုန်းကန်နေရသည်။ ကယ်ဆယ်သူများက ဟိုက်ဒရောလစ်လှေကားများ၊ ကရိန်းများသုံးကာ အပျက်အစီးကြားမှ ရှင်သန်သူ ၁၂၀ကျော်ကို အန္တရာယ်ကင်းအောင်း ဆွဲထုတ်နိုင်ခဲ့ပြီး အနည်းဆုံး ၂၆ ဦးကို ဆေးရုံသို့ပို့ခဲ့သည်ဟု မီးသတ်အရာရှိတစ်ဦးက ပြောသည်။"
မူလငလျင်ကြီးလှုပ်ပြီးနောက် နာရီဝက်ခန့်ကြာသည်အထိ ပြင်းအား ၃ဒသမ၈ရှိ ငလျင်ငယ် အနည်းဆုံးငါးခုခန့် လှုပ်ခတ်ခဲ့သည်ဟု ထိုင်ဝမ်၏ ဗဟိုရာသီဥတုဗျူရိုက ပြောသည်။ ကယ်ဆယ်သူများသည် အပျက်အစီးကြားမှ အသက်ရှင်သူများကို ရှာဖွေရန် ခွေးများနှင့် အသံပိုင်းဆိုင်ရာကိရိယာများ အသုံးပြုခဲ့ကြသည်။
"""အဲဒီအဆောက်အဦကြီးမှာ အိမ်ထောင်စု ၆၀ ရှိပါတယ်""ဟု တယ်နန်မီးသတ်ဋ္ဌာနပြန်ကြားရေးအရာရှိ လီပိုမင်းက ပြောသည်။ လူဦးရေးအားဖြင့် ၂၄၀ခန့်ရှိမည်ဟုလည်း ၎င်းက ခန့်မှန်းပြောကြားခဲ့ သည်။ ဆေးရုံသို့ လူ ၅၈ဦးရောက်လာပြီး အများစုမှာ အသေးစားဒဏ်ရာများသာ ရရှိထားသည်ဟု တယ်နန်မြို့ဆေးရုံတစ်ခုက ပြောသည်။"
မူလက ငလျင်ပြင်းအားမှာ ၆ဒသမ၇အထိရှိသည်ဟု ဖော်ပြခဲ့သော်လည်း ငလျင်၏ပြင်းအားမှာ ၆ဒသမ၄သာရှိသည်ဟု အမေရိကန်ဘူမိဗေဒလေ့လာတိုင်းတာရေးအဖွဲ့(USGS)က ပြောသည်။
ငလျင်မှာ လူဦးရေ နှစ်သန်းနီးပါးရှိ တယ်နန်မြို့၏ အရှေ့တောင်ဘက် ၄၃ ကီလိုမီတာအကွာတွင် ဗဟိုပြုသည်ဟု သိရသည်။ ငလျင်မှာ အနက် ၁၀ကီလိုမီတာသာရှိ၍ အလွန်တိမ်ကာ သက်ရောက်မှု ကြီးမားသည်ဟု USGS ကဆိုသည်။ ပျက်စီးမှုရှိသော ဆူနာမီဖြစ်ပေါ်နိုင်ဖွယ်မရှိဟု ပစိဖိတ်ဆူနာမီသတိပေးစင်တာက ပြောသည်။
ပြိုကျရာသို့ မီးသတ်များ၊ ရဲများနှင့် စစ်သားများရောက်လာချိန် ပြိုကျသော တိုက်ခန်းအဆောက်အဦးကြီးအတွင်းမှ ပိတ်မိနေသော လူများ၏ အော်ဟစ်အကူအညီတောင်းသံများ၎င်း၏ သတင်းထောက်များက ကြားရသည်ဟု ဖော်မိုဆာရုပ်သံက အစီရင်ခံသည်။
အီရတ် ဟိုတယ်တစ်လုံးမီးလောင်၍ ဖိလစ်ပိုင်နိုင်ငံသားများ အပါအဝင် ၁၉ ဦးသေဆုံး
By ဘီဘီစီ 
ဘဂ္ဂဒက်၊ ဖေဖော်ဝါရီ ၆ ။           ။ အီရတ်နိုင်ငံ ကာဒစ်စတန်ပြည်နယ် အီဘေးမြို့တော်တွင် ဟိုတယ်တစ်လုံးမီးလောင်မှုဖြစ်ရာ အနည်းဆုံး လူ ၁၉ ဦးသေဆုံးကြောင်း တာဝန်ရှိသူများက ပြောသည်။
သေဆုံးသူများမှာ ဖိလစ်ပိုင်နိုင်ငံသား ၁၄ ဦး၊ အီရတ် သုံးဦးနှင့် ပါလက်စတိုင်းတစ်ဦးတို့ဖြစ်ပြီး ကျန်တစ်ဦးက မည်သည့်နိုင်ငံသားဖြစ်ကြောင်း အတည်မပြုနိုင်သေးကြောင်း ပြည်နယ်အုပ်ချုပ်ရေးမှူး နာဇက်ဟာဒီက ပြောသည်။
Capitol Hotel မီးလောင်မှုတွင် ဒဏ်ရာရသူ အများအပြားလည်း ရှိခဲ့သည်။ ဟိုတယ်တွင် လျှပ်စစ်ဝါယာရှော့ကြောင့် မီးေလောင်ခြင်းဖြစ်နိုင်သည်ဟု ဟာဒီက ပြောသည်။ မီးလောင်မှုအတွင်းသေဆုံး သူများတွင် ဖိလစ်ပိုင်များပါဝင်ကြောင်း ဟိုတယ်ပြောရေး ဆိုခွင့်ရှိသူတစ်ဦးက ပြောသည်။
ကာဒစ်စတန်ဒေသည် အီရတ်မြောက်ပိုင်းက ကိုယ်ပိုင်အုပ်ချုပ်ခွင့်ရဒေသဖြစ်ပြီး အီရတ်နှင့် အိမ်နီးချင်းဆီးရီးယားတို့က နယ်မြေဒေသအများစုကို ထိန်းချုပ်ထားသည့် အိုင်အက်စ်တို့ကို ဆန့်ကျင် တိုက်ခိုက်ရာ ရှေ့တန်းတပ်ဦးနယ်မြေလည်းဖြစ်သည်။
ဇီကာပိုးကြောင့် ကမ္ဘောဒီးယားတွင် လူသုံးဦးသေဆုံး
By စီအင်န်အေ 
ဖနွမ်းပင်၊ ဖေဖော်ဝါရီ ၆ ။             ။ လက်တင်အမေရိကားတွင် ပျံ့နှံ့ဖြစ်ပွားနေသည့် ဇီကာပိုး၏ နောက်ဆက်တွဲဆိုးကျိုးများအဖြစ် ကမ္ဘောဒီးယားနိုင်ငံတွင် လူသုံးဦး သေဆုံးခဲ့ကြောင်း တာဝန်ရှိသူများက ပြောသည်။
အစိုးရကျန်းမာရေးတာဝန်ရှိသူများက အဆိုပါ သုံးဦးသည် ဇီကာပိုးကြောင့် သေဆုံးခြင်းဖြစ်ကြောင်း ထုတ်ပြန်သည်။ ကမ္ဘောဒီးယားအမျိုးသားကျန်းမာရေးဌာန INS က ယင်းလူနာများသည် ဇီကာရောဂါဖြစ်ပြီးနေပြီး ရှားရှားပါးပါးဖြစ်ပွားသည့် Guillanin-Barre ဆိုသည့် အာရုံကစဉ့်ကလျားဖြစ်သည့် ရောဂါလက္ခဏာများဖြင့် သေဆုံးခဲ့ခြင်းဖြစ်ကြောင်း ထုတ်ပြန်သည်။
ယင်းရောဂါလက္ခဏာစုသည် အာရုံကြောစနစ်များကို တိုက်ခိုက်ပြီး အားနည်းခြင်းနှင့် သွပ်ချာပါဒဖြစ်ခြင်းများ ဖြစ်ပွားစေသည့် ရှားပါးရောဂါမျိုးဖြစ်သည်။
"""ဇီကာနဲ့ ဆက်စပ်မှုရှိတဲ့ အခြားရောဂါလက္ခဏာစုတွေလည်း တွေ့ရှိရပါတယ်။ ကမ္ဘာအနေနဲ့ ဇီကာပိုးဟာ လူကိုသေစေနိုင်တယ်ဆိုတာ သတိထားရမှာဖြစ်ပါတယ်။ အသေအပျောက်နှုန်း မများပေမယ့်လည်း လူ အသက်ကို ဆုံးရှုံးမှုဖြစ်စေတဲ့ ရောဂါပိုးဆိုတာ သိထားရပါမယ်။""ဟု INS မှ ဒါရိုက်တာဖြစ်သူ ရောဂါဗေဒပညာရှင် Martha Lucia Ospina က ပြောသည်။"
Guillanin-Barre ရောဂါလက္ခဏာစုဖြစ်ပွားသည့် လူနာအများစုက ပြန်လည်ထူထောင်လာတတ်သော်လည်း အချို့တွင် သွပ်ချာပါဒဖြစ်ခြင်းသို့မဟုတ် သေဆုံးခြင်းများဖြစ်တတ်သည်။
ဆီးရီးယားရှိ အမျိုးသမီးများနှင့် ကလေးများအပေါ် ဗုံးကြဲနေခြင်းအား ရုရှားရပ်တန့်ရမည်ဟု ကယ်ရီပြော
By အေအက်ဖ်ပီ 
ဝါရှင်တန်၊ ဖေဖော်ဝါရီ ၆ ။           ။ ဆီးရီးယားတွင် အပစ်အခတ်ရပ်စဲရေးတစ်ခုကို အကောင်အထည်ဖော်ရန် အမေရိကန်နိုင်ငံခြားရေးဝန်ကြီး ဂျွန်ကယ်ရီက ရုရှားကို ဖေဖော်ဝါရီ ၅က တိုက်တွန်းလိုက်ပြီး အမျိုးသမီးများနှင့် ကလေးများစွာကို သတ်ဖြတ်နေသော ရုရှား၏ ဗုံးကြဲသည့်စစ်ဆင်ရေး ရပ်တန့်ပစ်ရမည်ဟုလည်း ပြောကြားခဲ့သည်။
အပစ်အခတ်ရပ်စဲရေးလုပ်ရန် ပြင်ဆင်နေသည်ဟု ရုရှားက ပြောကြားခဲ့သည်ဟု ကယ်ရီက သတင်းထောက်များကို ပြောသည်။ ငါးနှစ်ကြာဆီးရီးယားကဋိပက္ခကို ဖြေရှင်းရေး ဥရောပခရီးစဉ်မှ ပြန်ကာစ ကယ်ရီကပြောကြားခဲ့ခြင်းဖြစ်သည်။
ထို့အပြင် ၎င်းတို့လည်း ယခုအခါ အပစ်အခတ်ရပ်စဲရေးကို ထောက်ခံမည်ဟု လွန်ခဲ့သည့် တစ်ရက်ခွဲကမှ အီရန်တို့က လန်ဒန်တွင် အတည်ပြုပြောကြားခဲ့ကြောင်းလည်း ၎င်းကပြောသည်။
သက်ဆိုင်ရာနိုင်ငံအဖွဲ့အစည်းအသီးသီးသည် မည်မျှအရေးပါသည်ကို သိရှိရန် လာမည့်ရက်အနည်းငယ်အတွင်း များစွာပိုမိုကောင်းမွန်သည့် အသိတစ်ခုရှိရလိမ့်မည်ဟုလည်း ကယ်ရီက ထပ်မံပြောကြား ခဲ့သည်။ လွန်ခဲ့သည့်တစ်ရက်က ယခုသီတင်းပတ်အတွင်း ဂျီနီဗာတွင် ငြိမ်းချမ်းရေးဆွေးနွေးပွဲများ ပြိုလဲခဲ့ခြင်းအတွက် ဆီးရီးယားအတိုက်အခံများအပေါ် ရုရှား၏ ဗုံးကြဲစစ်ဆင်ရေးကို ကယ်ရီက အပြစ်တင်ခဲ့သည်။
ဆီးရီးယား၏ အဓိကမဟာမိတ် ရုရှားသည် ဆီးရီးယားအစိုးရ၏ ထိုးစစ်ကို ထောက်ကူသည့် အနေဖြင့် မကြာသေးမီရက်များအတွင်း အလက်ပိုမြို့တစ်ဝိုက် ဗုံးကြဲမှုကို အရှိန်မြင့်ခဲ့သည်။ တိုက်ပွဲများကြောင့် အရပ်သား ထောင်ပေါင်းများစွာမှာ တူရကီနယ်စပ်သို့ ထွက်ပြေးခဲ့ရသည်။ လမ်းညွှန်မပါသော ဗုံးများအသုံးပြုခြင်းအတွက်လည်း ရုရှားစစ်တပ်အား ကယ်ရီက အပြစ်တင်ခဲ့သည်။
"""ဒါတွေက တိကျတဲ့ဗုံးတွေ မဟုတ်ပါဘူး။ အကျိုးဆက်အနေနဲ့ အမျိုးသမီးနဲ့ ကလေးတွေအပါအဝင် အရပ်သားတွေ အများကြီးသေတယ်""ဟု ကိုလမ်ဘီယာသမ္မတ ဂျူအန်မန်နျူယယ်ဆန်းတို့စ်နှင့် ပြုလုပ်သော ပူးတွဲသတင်းစာရှင်းလင်းပွဲတွင် ကယ်ရီက ပြောသည်။"
"""ရုရှားလေယာဉ်တွေက ဆေးရုံတွေကိုလည်း ပစ်မှတ်ထားနေပါတယ်။ နောက်ပြီး အစောပိုင်းက လေကြောင်းတိုက်ခိုက်မှုတွေမှာ ဒဏ်ရာရတဲ့သူတွေကို ကယ်တင်နေတဲ့သူတွေကိုလည်း ပြန်လာပြီး ဗုံးကြဲတယ်။ ဒါကို ရပ်တန့်ပစ်ရပါမယ်""ဟု ကယ်ရီက ပြောသည်။"
မြောက်ကိုရီးယားကို အားကောင်းစွာတုံ့ပြန်ရန် ကန် နှင့် တရုတ် သဘောတူညီမှုရဟု အိမ်ဖြူတော် ထုတ်ပြန်
By အေအက်ဖ်ပီ 
ဝါရှင်တန်၊ ဖေဖော်ဝါရီ ၆ ။             ။ မြောက်ကိုရီးယား၏ ရန်စသည့် အပြုအမူများကို ကုလသမဂ္ဂလုံခြုံရေးကောင်စီ၏ ထိရောက်သည့် ဆုံးဖြတ်ချက်တစ်ခုဖြင့် တုံ့ပြန်ရန် အမေရိကန်သမ္မတ ဘားရက်အိုဘားမားနှင့် တရုတ်သမ္မတရှီကျင်ပင်းတို့ ဖေဖော်ဝါရီ ၅ က သဘောတူညီမှုရရှိခဲ့သည်ဟု အိမ်ဖြူတော်က ထုတ်ပြန်ခဲ့သည်။
ခေါင်းဆောင်များသည် မြောက်ကိုရီးယား၏ ရန်စမှုများကို အားကောင်း၍ စည်းလုံးသော နိုင်ငံတကာ၏ တုံ့ပြန်မှုများက အရေးပါကြောင်း အလေးအနက်ပြောကြားခဲ့ကြပြီး တုံ့ပြန်မှုတွင် လုံခြုံရေးကောင်စီ၏ ထိရောက်သည့် ဆုံးဖြတ်ချက်လည်းပါဝင်မည်ဟု ဆိုသည်။
ဆီးရီးယားသို့ မြေပြင်တပ်ဖွဲ့ဝင်များ စေလွှတ်ရန်အသင့်ရှိဟု ဘာရိန်းပြော
By ပရက်စ်တီဗီ 
မာနာမာ၊ ဖေဖော်ဝါရီ ၆ ။             ။ ဆီးရီးယားတွင် နိုင်ငံခြားကျောထောက်နောက်ခံ စစ်သွေးကြွများ ဆီးရီးယားစစ်တပ်နှင့် တိုက်ပွဲများဖြစ်ကာ နယ်မြေများ ဆုံးရုံးနေစဉ် သေးငယ်သောပါရှန် ပင်လယ်ကွေ့နိုင်ငံလေး ဘာရိန်းက ဆော်ဒီ၏ ဦးဆောင်မှုအောက်တွင် ဆီးရီးယားသို့ မြေပြင်တပ်ဖွဲ့ဝင်များ ချထားရန် အသင့်ဖြစ်နေပြီဟု ပြောကြားလိုက်သည်။
ဆီးရီးယားသို့ မြေပြင်တပ်ဖွဲ့ဝင်များ စေလွှတ်ရန်အသင့်ရှိဟု ဆော်ဒီအာရေဘီးယားက ပြောကြားပြီးနောက် ဘာရိန်းကလည်း ယင်းသို့စေလွှတ်ရန်အသင့်ရှိကြောင်း ဗြိတိန်ဆိုင်ရာ ဘာရိန်းသံအမတ်ကြီး ရှိတ်ခ်ဖာဝပ်ဇ်ဘင်မိုဟာမက်အယ်လ်ခါလီဖာက ကျေညာခဲ့ခြင်းဖြစ်သည်။
ဆော်ဒီနှင့်လက်တွဲ၍ စစ်ဆင်နိုင်ရန် မြေပြင်တပ်ဖွဲ့ဝင်များ ဆီးရီးယားသို့ စေလွှတ်ရန် မာနာမာက အသင့်ရှိကြောင်း ကြေညာချက်တစ်ခုတွင် ရှိတ်ခ်ဖာဝပ်ဇ်က ပြောကြားခဲ့သည်။ ဆော်ဒီ၏ အစီအစဉ်မှာ အိုင်အက်စ်နှင့် ဆီးရီးယားသမ္မတ ဘာရှားအယ်လ်အာဆတ်၏ အစိုးရကို တိုက်ခိုက်ရန်ဖြစ်ကြောင်းလည်း ၎င်းက ပြောကြားသည်။
ဒေသတွင်းသာမက တစ်ကမ္ဘာလုံးအတိုင်းအတာဖြင့် အကြမ်းဖက်ဝါဒနှင့် အစွန်းရောက်ဝါဒကို ဆော်ဒီ၏ ဦးဆောင်မှုအောက်မှ တိုက်ဖျက်ရန် ပါရှန်ပင်လယ်ကွေ့နိုင်ငံများက ပိုင်းဖြတ်ထားကြောင်းလည်း ၎င်းကပြောကြားခဲ့သည်။ ယူအေအီးကလည်း ဆီးရီးယားသို့ တပ်ဖွဲ့ဝင်များစေလွှတ်ရန် အသင့်ရှိသည်ဟု ရှိတ်ခ်ဖာဝပ်ဇ်က ဆိုသည်။
ဘူတန်ဘုရင်နှင့် မိဖုရား ပထမသားတော် ဖွားမြင်
By nationmultimedia 
ဘူတန်ဘုရင် Jigme Khesar Namgyel Wangchuck နှင့် မိဖုရား Gyaltsuen Jetsun Pema တို့တွင် ဖေဖော်ဝါရီ ၅ ရက် (ဘူတန်နှစ် ၁၂ လပိုင်း ၂၇ ရက်နေ့)တွင် ပထမဆုံး သားတော်လေးဖွားမြင် သည်။
Thimphu တွင် Lngkana နန်းတော်၌ ကျန်းမာစွာ ဖွားမြင်ခြင်းဖြစ်သည်။ တော်ဝင်ရုံးပြန်ကြားရေးဌာနက တော်ဝင်မင်းသားလေးဖွားမြင်ခြင်းအား သတင်းထုတ်ပြန်သည်။
"""မီးဖွားစဉ်မှာ ဘုရင်ကိုယ်တိုင် မိဖုရားဘေး စောင့်ရှောက်ပေးနေကြောင်း၊ ပထမဆုံး နန်းမွေခံ သားတော်လေးတစ်ပါးဖြစ်ကြောင်း"" ရေးသားဖော်ပြထားသည်။"
"""တော်ဝင်မိသားစုတစ်ရပ်လုံး မင်းသားလေးဖွားမြင်မှုအတွက် ဂုဏ်ယူပျော်ရွှင်လျက်ရှိကြောင်း""လည်း ယင်းသတင်းထုတ်ပြန်ချက်တွင် ဖော်ပြထားသည်။"
ထိုင်းတွင် e-payment ကို ၂၀၁၈ တွင် စသုံးစွဲမည်
By သည်နေးရှင်း 
ထိုင်းနိုင်ငံက e-payment စနစ်ကို တစ်နိုင်ငံလုံးအနှံ့ သုံးစွဲနိုင်ရန် လုပ်ဆောင်လျက်ရှိနေပြီး အစိုးရနှင့် ပုဂ္ဂလိက ရင်းနှီးမြုပ်နှံမှု ဘတ်ငွေ ၃ ဒသမ ၅ ဘီလီယံနှင့်အတူ ဖော်ဆောင်နေကြောင်း ဘဏ္ဍာရေးဝန်ကြီး အပီဆစ်တန်တီရိုရာဝန်က ပြောသည်။
အခြေခံအဆောက်အအုံတည်ဆောက်မှုက ၁၈ လအတွင်း ပြီးစီးမည်ဖြစ်ပြီး ၂၀၁၈ မကုန်မီ ယင်းစနစ်ကို အပြည့်အဝလည်ပတ်နိုင်မည်ဖြစ်ကြောင်း သတင်းစာရှင်းလင်းပွဲတွင် ၎င်းက ပြောခဲ့သည်။
အမျိုးသား e-payment ဦးဆောင်ကော်မတီ၏ ပထမဆုံးအစည်းအဝေးနောက် ကျင်းပသည့် ယင်းသတင်းစာရှင်လင်းပွဲတွင် ဒုတိယဝန်ကြီးချုပ် ဆွမ်ကစ်ဂျက်တူဆရီပီတက်က သဘာပတိမူခဲ့သည်။
ယင်းစနစ်က အခွန်ကောက်မှုလုပ်ငန်းများကို ထိရောက်စွာအကျိုးရှိစေမည်ဖြစ်ပြီး နိုင်ငံ၏ အခွန်ဘဏ္ဍာကို မြှင့်တင်ပေးမည်ဖြစ်ကြောင်း အပီဆစ်က ပြောသည်။
စနစ်အပြည့်အ၀ ပြီးစီးအကောင်အထည်ပေါ်ချိန်တွင် ဝင်ငွေနည်းပြည်သူများအတွက် ဘတ် ၂၀ တန် ကုန်ပစ္စည်းများကို ၎င်းတို့၏ ID ကတ်များဖြင့် ဝယ်ယူနိုင်ကြမည်ဖြစ်သည်။
မလေးရှားဝန်ကြီးချုပ်၏ ဘဏ်စာရင်းထဲရှိငွေများမှာ လှူဒါန်းခြင်းမဟုတ်ဘဲ ရင်းနှီးမြုပ်နှံမှုသာဖြစ်ဟု ဆော်ဒီဝန်ကြီးပြော
By သည်စတား၊ အေရှားနယူးစ်နက်ဝါ့ခ် 
ပေတာလင်ဂျာယာ၊ ဖေဖော်ဝါရီ ၆ ။             ။ မလေးရှားဝန်ကြီးချုပ် နာဂျစ်ရာဇတ်၏ ဘဏ်စာရင်းထဲ ရောက်သွားသော ငွေများမှာ နိုင်ငံရေးလှူဒါန်းမှုထက် ရင်းနှီးမြုပ်နှံမှုတစ်ခုသာ ဖြစ်သည်ဟု ယုံကြည်ကြောင်း ဆော်ဒီဝန်ကြီးတစ်ဦးက ပြောကြားလိုက်သည်။
အမှားအယွင်းလုပ်ဆောင်ခဲ့ခြင်းမရှိဆိုသည့် မလေးရှားရှေ့နေချုပ်၏ ယူဆချက်ကို လက်ခံသော်လည်း ၎င်းငွေများမှာ ဆော်ဒီအစိုးရ ထံမှလာသည်။ သို့မဟုတ် နိုင်ငံရေးအလှူငွေဖြစ်သည်ဟု ၎င်းအနေဖြင့် ထင်မြင်ချက်မရှိကြောင်း ဆော်ဒီအာရေးဘီးယားနိုင်ငံခြားရေးဝန်ကြီး အေဒဲလ်အယ်လ်ဂျူဘေယာက ပြောသည်။
"""ဒါက ပုဂ္ဂလိက ဆော်ဒီနိုင်ငံသားတစ်ယောက်ဖြစ်တယ်လို့ ကျွန်တော်ယုံကြည်ပါတယ်။ ငွေတွေက မလေးရှားမှာ ရင်းနှီးမြုပ်နှံမှုလုပ်ဖို့ ရောက်သွားခဲ့တာပါ""ဟု ဖေဖော်ဝါရီ ၄က နယူးယောက်တိုင်းမ် သတင်းစာနှင့် အင်တာဗျူးတွင် ၎င်းကပြောကြားခဲ့သည်။ နာဂျစ်ထံရောက်သွားသောငွေများမှာ လှူဒါန်းခြင်းမဟုတ်ကြောင်း အမည်မဖော်သော တော်ဝင်မိသားစုဝင်တစ်ဦးနှင့် မိသားစုတွဲဘက်တစ်ဦး တို့၏ ပြောကြားချက်ကို ကိုးကား၍ သတင်းစာက ဖော်ပြခဲ့သည်။ ငွေကြေးများမှာ စီးပွားရေးလုပ်ငန်းသဘောတူညီချက်တစ်ခု၏ အစိတ်အပိုင်းဖြစ်သည်ဟုလည်း သိရသည်။"
ရင်းဂစ် ၂ဒသမ၆ဘီလျံ(စင်ကာပူဒေါ်လာ ၈၇၉သန်း)ရှိ နိုင်ငံရေးအလှူငွေနှင့် ပတ်သက်၍ ဝန်ကြီးချုပ်တွင် အပြစ်မရှိကြောင်း ရှေ့နေချုပ် အပန်ဒီအလီက အစောပိုင်းက ပြောကြားခဲ့သည်။ အမှန်တကယ်အားဖြင့် ဆော်ဒီတော်ဝင်မိသားစုထံမှ ဝန်ကြီးချုပ်၏ ဘဏ်စာရင်းထဲသို့ ၂၀၁၃ခုနှစ် မတ်လ ၂၂မှ ဧပြီ ၁၀ အတွင်း အမေရိကန်ဒေါ်လာ ၆၈၁သန်းလွှဲပြောင်းခဲ့သည်ဟု စာရွက်စာတမ်းများတွင် ဖော်ပြသည်။
ထိုင်ဝမ်ငလျင်တွင် တိုက်အပြိုအပျက်အောက် လူတစ်ရာကျော် ပိတ်မိနေ
By ဘီဘီစီ 
တိုင်ပေ၊ ဖေဖော်ဝါရီ ၇ ။           ။ ဖေဖော်ဝါရီ ၇ ရက်က လှုပ်ခဲ့သည့် ငလျင်ကြောင့် ထိုင်ဝမ်မြို့ တိုင်နန်းတွင် အဆောက်အအုံတစ်ခု အပြိုအပျက်များအောက်တွင် ပိတ်မိနေသူပေါင်း ၁၃၂ ဦးရှိနေကြောင်း တာဝန်ရှိသူများက ပြောသည်။
၁၇ ထပ်အဆောက်အအုံ အပြိုအပျက်အောက်တွင် ပိတ်မိနေခြင်းဖြစ်သည်။ ယင်းနေ့အစောပိုင်းက ငလျင်လှုပ်မှုကြောင့် သေဆုံးသူပေါင်း ဆယ့်လေးဦးရှိသွားပြီဖြစ်ကြောင်း အတည်ပြုထားသည်။
အပျက်အစီးအောက်မှ အသက်ရှင်လျက် ဆွဲထုတ်နိုင်သူ ၃၅၀ နီးပါးရှိသည်။
ပြင်းအား ၆ ဒသမ ၄ အဆင့် ငလျင်လှုပ်ခြင်းကြောင့် အဆောက်အအုံတစ်ချို့လည်း ပြိုကျခဲ့သည်။
သေဆုံးသူများတွင် မွေးစကလေးငယ်တစ်ဦးလည်း ပါဝင်ပြီး ဒဏ်ရာရသူ ၅၀၀ နီးပါးရှိရာ ၉၂ ဦးက ဆေးရုံတင်ထားရဆဲဖြစ်သည်။
ယခုပြိုကျသည့် ၁၇ ထပ်အဆောက်အအုံတွင် နေထိုင်သူပေါင်း အနည်းဆုံး ၂၅၆ ဦးရှိပြီး ၂၀၀ ကျော်ကို ကယ်တင်နိုင်ကာ ကျန်လူများက ပိတ်မိနေဆဲဖြစ်သည်။ ကယ်ထုတ်နိုင်သူများတွင် ကလေးငယ်တစ်ဦး၊ မိန်းကလေးတစ်ဦးနှင့် လူကြီးနှစ်ဦးတို့သေဆုံးခဲ့ကြောင်း တာဝန်ရှိသူများက ပြောသည်။
ဒဏ်ခတ်ပိတ်ဆို့မှုကို အာခံပြီး မြောက်ကိုရီးယား အာကာသဒုံးပျံ ပစ်လွှတ်
By အေအက်ဖ်ပီ 
ကုလသမဂ္ဂ၏ ဆုံဖြတ်ချက်ကို ချိုးဖောက်နှင့် ပြီးခဲ့သည့်လအတွင်းက နျူကလီးယားစမ်းသပ်မှုကြောင့် နိုင်ငံတကာက အပြစ်ပေးဖို့လုပ်နေခြင်းကို မြောက်ကိုရီးယား ဖီဆန်လျက် အာကာသဒုံးပျံအား ဖေဖော်ဝါရီ ၇ ရက်က ပစ်လွှတ်လိုက်သည်။
ယင်းပစ်လွှတ်မှုက အာကာသစီမံကိန်းအတွက် ဖြစ်သည်ဟု မြောက်ကိုရီးယားက အခိုင်အမာဆိုသော်လည်း ကမ္ဘာ့နိုင်ငံအများစုက အမေရိကန်အထိ ပစ်ခတ်နိုင်စွမ်းသည့် ပဲ့ထိန်းဒုံးကျည်ပစ်လွှတ်ရန် စမ်းသပ်ခြင်းဖြစ်သည်ဟု ရှုမြင်ကြသည်။
သို့သော်လည်း ဂြိုဟ်တုတင်ဆောင်သည့်ယင်းဒုံးပျံသည် နောက်ဆုံးအဆင့်အဖြစ် ဂြိုဟ်ပတ်လမ်းအတွင်း အောင်မြင်စွာ ရောက်ရှိမရှိက သတင်းများ မကြားသိရသေးပေ။ တောင်ကိုရီးယား ယွန်ဟတ်သတင်းဌာနက အတည်မပြုနိုင်သေးသည့် သတင်းတွင် မြောက်ကိုရီးယား၏ ဒုံးပျံပစ်လွှတ်မှုသည် ဒုတိယအဆင့်တွင် ချွတ်ယွင်းသွားဖွယ်ရှိကြောင်း ဖော်ပြထားသည်။
အမေရိကန်ကာကွယ်ရေးဝန်ကြီးဌာန တာဝန်ရှိသူတစ်ဦးကမူ ယင်းဒုံးပျံက အာကာသအတွင်း ရောက်ရှိသွားဖွယ်ရှိသည်ဟု ဆိုသည်။
ယင်းပစ်လွှတ်မှုကို မြောက်ကိုရီးယားနိုင်ငံပိုင်ရုပ်မြင်သံကြားက ဂရင်းနစ်စံတော်ချိန် ၀၃၃၀ နာရီတွင် အထူးအစီအစဉ်အဖြစ် ကြေညာသွားခြင်းဖြစ်သည်။
မြောက်ကိုရီးယား၏ ယခုဒုံးပျံပစ်လွှတ်မှုနှင့် ပတ်သက်ပြီး အမေရိကန်က ရန်စသည့် လုပ်ရပ်ဖြစ်ကြောင်း ပြောပြီး ဂျပန်ဝန်ကြီးချုပ် ရှင်ဇိုအာဘေးက လုံးလုံးသည်းမခံနိုင်သည့် အပြုအမူဖြစ်သည်ဟု ပြင်းပြင်းထန်ထန် ပြောကြားခဲ့သည်။
ကုလသမဂ္ဂလုံခြုံရေးကောင်စီအနေဖြင့် ဖေဖော်ဝါရီ ၇ ရက်နှောင်းပိုင်းတွင် အရေးပေါ်အစည်းအဝေး ခေါ်ယူလိမ့်မည်ဟု နယူးယောက်က သံတမန်များက ပြောသည်။
အင်ဒိုနီးရှားတွင် အလုပ်သမား ထောင်နှင့်ချီ ဆန္ဒပြ
By စီအင်န်အေ 
ဂျကာတာ၊ ဖေဖော်ဝါရီ ၆ ။            ။ ကမ္ဘာ့စီးပွားရေးတုံ့ဆိုင်းနေမှုနှင့် ကုန်ပစ္စည်းဈေးနှုန်းများ ကျဆင်းမှုတို့ကြောင့် စီးပွားရေးလုပ်ငန်းများမှ  ဝန်ထမ်းအင်အား လျှော့ချမှုအစီအစဉ်တွင် အလုပ်ပြုတ်သွားများက ဖေဖော်ဝါရီ ၆ ရက်တွင် အင်ဒိုနီးရှားနိုင်ငံ၊ မြို့တော်ဂျကာတာတွင် ဆန္ဒပြမှုများ လုပ်ဆောင်ခဲ့ရာ အနောက်ဂျာဗား အရှေ့ဂျာဗား၊ ဆူမတြာမြောက်ပိုင်းနှင့် ဆူလာဝေစီတောင် ပိုင်းတို့တွင် ဆန္ဒပြမှု များ ဆက်လက်ဖြစ်ပွားနိုင်ကြောင်း သိရသည်။
Chevron Pacific Indonesia နှင့် Ford Motor Indonesia ကုမ္ပဏီများ အနေဖြင့် အင်ဒိုနီးရှားနိုင်ငံရှိ ကုမ္ပဏီများကို ပိတ်ပစ်ရန် စီစဉ်ထားပြီး အဆိုပါ နိုင်ငံရှိ Panasonic နှင့် Toshiba ကုမ္ပဏီတို့ကလည်း ပြီးခဲ့သည့် သတင်းပတ်အများအတွင်း ဝန်ထမ်း ၉၀၀ ခန့် လျှော့ချခဲ့သည်။ သို့သော် လျှော့ချခံရသည့် ဝန်ထမ်းအရေအတွက် ၂၀၀၀ ဝန်းကျင်ရှိကြောင်း အလုပ်သမားသမဂ္ဂများက ပြောကြားသည်။
ကမ္ဘာ့ဝယ်လိုအား ကျဆင်းမှုကြောင့် စီးပွားရေးလုပ်ငန်းများအနေဖြင့် ၎င်းတို့၏ လုပ်ငန်းလည်ပတ်မှုများကို လျှော့ချလျက်ရှိရာ လာမည့်လများတွင် အလုပ်အကိုင်ဆုံးရှုံးနိုင်သူအရေအတွက် ပိုမိုမြင့်တက်လာနိုင်ကြောင်း သိရသည်။
ဆော်ဒီက ဆီးရီးယားသို့ မြေပြင်တပ်များစေလွှတ်လျှင် အခေါင်းများဖြင့် ပြန်ထွက်သွားရလိမ့်မည်ဟု ဆီးရီးယားနှင့် အီရန်က သတိပေး
By အေအက်ဖ်ပီ 
ဒမတ်စကတ်၊ ဖေဖော်ဝါရီ-၇ ။            ။ မြောက်ပိုင်း အလက်ပိုပြည်နယ်တွင် မရှုမလှ ရှုံးနိမ့်မည့်အရေးနှင့် ရင်ဆိုင်နေရသော ဆုတ်ခွာနေရသည့် ဆီးရီးယားသူပုန်များကို ထောက်ခံသည့်အနေဖြင့် တပ်များစေလွှတ်ရန် အစီအစဉ်မှန်သမျှကို ဆော်ဒီအာရေဗျအနေဖြင့် ပယ်ဖျက်ရန် ဆီးရီးယားအာဏာပိုင်များနှင့် ၎င်းတို့၏ အီရန်မဟာမိတ်များက ဖေဖော်ဝါရီလ ၆ရက်နေ့တွင် သတိပေးခဲ့သည်။
ဆီးရီးယားအစိုးရကို ဆန့်ကျင်စွက်ဖက်သည့် မည်သည့် နိုင်ငံခြားတပ်ဖွဲ့မဆို အသက်ရှင်လျှက် ပြန်လည်ထွက်ခွာနိုင်လိမ့်မည်မဟုတ်ဟု ဆီးရီးယားနိုင်ငံခြားရေးဝန်ကြီး ဝါလစ် မိုအယ်လမ်က ဒမတ်စကတ်တွင် ကျင်းပသော သတင်းစာရှင်းလင်းပွဲတစ်ခုတွင် ကြေညာခဲ့သည်။
“ဆော်ဒီပဲဖြစ်ဖြစ်၊ တူရကီပဲဖြစ်ဖြစ် ဆီးရီးယားကို ရန်စကျူးကျော်တဲ့ ဘယ်သူမဆို အခေါင်းတွေနဲ့ ပြန်သွားရမယ်”ဟု မိုအယ်လမ်က သတင်းထောက်များကို ပြောကြားခဲ့သည်။
မြောက်ပိုင်းတွင် လျင်မြန်စွာ ဆုတ်ယုတ်သွားနေသည့် ဆီးရီးယားသူပုန်တပ်ဖွဲ့များ၏ အခြေအနေကြောင့် ဆော်ဒီအာရေဗျနှင့် ၎င်း၏မဟာမိတ် တူရကီတို့အနေဖြင့် သူပုန်များကို အကူအညီများများ တိုးမြှင့်ပေးလာနိုင်သည် (သို့မဟုတ်) ဆီးရီးယားသို့ တပ်ဖွဲ့များ စေလွှတ်လာနိုင်သည်ဟု ခန့်မှန်းနေကြသည်။
ဖေဖော်ဝါရီလ ၄ရက်နေ့က အိုင်အက်စ်စစ်သွေးကြွအုပ်စုကို တိုက်ခိုက်နေသော အမေရိကန်ခေါင်းဆောင်သည့် ညွှန့်ပေါင်းအဖွဲ့ကို ကူညီရန်အတွက် မြေပြင်တပ်ဖွဲ့များ စေလွှတ်ရန် စဉ်းစားနေကြောင်း ရီယာ့၏ ကြေညာချက်ကို အိုဘားမားအစိုးရက ကြိုဆိုခဲ့သည်။
သို့ရာတွင် ဆီးရီးယားနှင့် ၎င်း၏ မဟာမိတ်များကမူ ဆီးရီးယား၏ လှုပ်ရှားမှုကို ဆီးရီးယားနှင့် အိမ်နီးချင်း အီရတ် နယ်မြေများကို ထိန်းချုပ်ထားသည့် အယ်ခိုင်ဒါ ခွဲထွက်ဂိုဏ်းကို ရည်ရွယ် ပစ်မှတ်ထားခြင်းမဟုတ်ဘဲ၊ ဆီးရီးယားအစိုးရကိုသာ ဦးတည် ရန်ပြုသည့် လုပ်ရပ်ဟုသာ ထင်မြင်ယူဆနေကြသည်။
စစ်ပွဲတွင် ဒမတ်စကတ်က အသာစီးရလာအောင် မကြာသေးမီလများက ထုနှင့်ထည်နှင့် လေကြောင်းအကူအညီပေးခဲ့သည့် ရုရှက ပြီးခဲ့သည့် ရက်သတ္တပတ်က တူရကီက ဆီးရီးယားကို လက်နက်ဖြင့် ကျူးကျော်ရန် ပြင်ဆင်နေနိုင်ကြောင်း သတိပေးခဲ့ရာ ထိုသတိပေးချက်မှာ ရယ်စရာကောင်းသည်ဟု တူရကီသမ္မတ ရီစပ် တေးယစ် အာဒိုဂန်က ပယ်ချခဲ့သည်။ တူရကီမှာ ဆီးရီးယားနှင့် မိုင်၅၀၀ကျော် နယ်နိမိတ်ချင်း ထိစပ်နေသည်။
ရီယာ့နည်းတူ အန်ကာရာမှာလည်း ဆီးရီးယားသမ္မတ ဘာရှား အာဆတ်၏ အစိုးရကို ဖြုတ်ချရန် တိုက်ခိုက်နေသည့် အစ္စလာမ် သူပုန်အုပ်စုအများစုကို အဓိက ထောက်ပံ့နေသူတစ်ဦးပင် ဖြစ်သည်။
ဆော်ဒီ၏ ဝင်ရောက်စွက်ဖက်မှုမှာ မဖြစ်နိုင်လောက်အောင် အလှမ်းဝေးလွန်းလှသော်လညး ဆော်ဒီအစိုးရမှာ ရူးကြောင်ကြောင်နိုင်သောကြောင့် ဘာမဆိုဖြစ်နိုင်သည်ဟုလည်း ဆီးရီးယားနိုင်ငံခြားရေးဝန်ကြီးက ထပ်လောင်းပြောကြားခဲ့သည်။
ဆော်ဒီအာဏာပိုင်များဘက်မှမူ ချက်ချင်းတုန့်ပြန် ပြောကြားခဲ့ခြင်း မရှိပေ။
တီဟီရန်တွင်မူ ဆော်ဒီဘုရင့်နိုင်ငံမှာ ဆီးရီးယားတွင် တိုက်ခိုက်ရန် သန္နိဌာန် ခိုင်ခိုင်မာမာမရှိလှဟု တော်လှန်ရေးအစောင့်တပ်၏ အကြီးအကဲက ရီယာ့ကို လှောင်ပြောင်ခဲ့သည်။
“ဆော်ဒီအာရေဗျာ ဆီးရီးယားကို တပ်တွေ စေလွှတ်ခဲ့ရင် အဲဒါဟာ သူ့ရဲ့ အဆုံးသတ်ပဲ ဖြစ်လိမ့်မယ်။ အဲဒီလိုဆိုရင်လည်း သိပ်ပြီးမဆိုးလှပါဘူး”ဟု အီရန်စစ်တပ် အကြီးအကဲ ဗိုလ်ချုပ်ကြီး မိုဟမ္မတ် အလီ ဂျာဖာရီက သတင်းထောက်များကို ပြောကြားခဲ့သည်။
တာဝေးပစ်ဒုံးပျံ ပစ်လွှတ်မှု အမေရိကန်နှင့် အခြားနိုင်ငံများက မြောက်ကိုရီးယားကို ပြစ်တင်ရှုတ်ချ
By ရိုက်တာ 
ဆိုးလ်၊ ဖေဖော်ဝါရီ-၇ ။          ။ အာကာသအတွင်းသို့ ဂြိုဟ်တုတစ်စင်းကို အောင်မြင်စွာ လွှတ်တင်နိုင်ခဲ့ပြီဖြစ်ကြောင်း မြောက်ကိုရီးယား နိုင်ငံပိုင်ရုပ်သံက ကြေညာခဲ့သည်။
မြောက်ကိုရီးယားက တာဝေးပစ်ဒုံးကျည်ကို ပစ်လွှတ်ခြင်းဖြစ်ကြောင်း တောင်ကိုရီးယား ကာကွယ်ရေးဝန်ကြီးဌာန အရာရှိတစ်ဦးက ဖေဖော်ဝါရီလ ၇ရက်နေ့တွင် ပြောကြားခဲ့သကဲ့သို့ အမေရိကန်ပြည်ထောင်စု ကလည်း ဒေသတွင်းကို မတည်မငြိမ်ဖြစ်စေသည့် ရန်စသောလုပ်ရပ်အဖြစ် ပြစ်တင် ရှုတ်ချခဲ့သည်။
မြောက်ကိုရီးယားက ဂြိုဟ်တုတစ်စင်းကို ကမ္ဘာပတ်လမ်းအတွင်းသို့ လွှတ်တင်ရန် စီစဉ်နေကြောင်း ပြောကြားခဲ့သော်လည်း ဂျပန်နှင့် တောင်ကိုရီးယားကဲ့သို့သော အခြားနိုင်ငံများကမူ ဂြိုဟ်တု လွှတ်တင်မှုမှာ ပဲ့ထိန်းဒုံးကျည် စမ်းသပ်ရန်အတွက် ဟန်ပြသက်သက်သာဖြစ်သည်ဟု ထင်မြင်ယူဆကြသည်။ မြောက်ကိုရီးယားက ယမန်လကလည်း ဟိုက်ဒရိုဂျင်ဗုံးကို စမ်းသပ်ဖောက်ခွဲခဲ့သေးသည်။
သို့ရာတွင် အမေရိကန် ကာကွယ်ရေးဌာန အကြီးတန်းအရာရှိတစ်ဦးကမူ ဒုံးပျံမှာ အာကာသအတွင်းသို့ ဦးတည်သွားပြီး လမ်းကြောင်းအရ အမေရိကန်နှင့် မဟာမိတ်များကို ခြိမ်းခြောက်နေခြင်း မရှိဟု ပြောကြားခဲ့သည်။
အမေရိကန်ပြည်ထောင်စု၊ ဂျပန်နှင့် တောင်ကိုရီးယားတို့က ဖေဖော်ဝရီလ ၇ရက်နေ့တွင် ကုလ လုံခြုံရေးကောင်စီ အစည်းအဝေးကို အရေးပေါ် ခေါ်ယူခဲ့သည်ဟု အမေရိကန် အကြီးတန်းအရာရှိက စီအင်အင်သို့ ပြောကြားခဲ့သည်။ မြောက်ကိုရီးယား၏ ဂြိုဟ်တုလွှတ်တင်မှုကို တုံ့ပြန်သည့်အနေဖြင့် တောင်ကိုရီးယား အမျိုးသား လုံခြုံရေးကောင်စီကလည်း အရေးပေါ် အစည်းအဝေးတစ်ရပ် ကျင်းပခဲ့သည်ဟု ဆိုသည်။
ဒုံးပျံကို နံနက် ၉:၃၀အချိန်တွင် ပစ်လွှတ်ခဲ့ရာ တောင်စူးစူး ပင်လယ်ဝါဘက်သို့ ဦးတည်သွားသည်ဟု အမေရိကန်အရာရှိက ပြောကြားခဲ့သည်။
မြောက်ကိုရီးယား၏ ဒုံးပျံပစ်လွှတ်မှုကို အမေရိကန်အာဏာပိုင်များနှင့် တောင်ကိုရီးယားခေါင်းဆောင်များက ပြင်းပြင်းထန်ထန် ဝေဖန်ခဲ့ကြသည်။ “ဒါဟာ တစ်လကျော်ကာလအတွင်းမှာ ကိုရီးယား ကျွန်းဆွယ်ကိုသာမက ဒေသတွင်းနဲ့ အမေရိကန်ပြည်ထောင်စုကိုပါ ခြိမ်းခြောက်နေတဲ့ မြောက်ကိုရီးယားရဲ့ ဒုတိယမြောက် ရန်စတဲ့ လုပ်ရပ်ပါ”ဟု အမေရိကန်နိုင်ငံခြားရေးဝန်ကြီး ဂျွန်ကယ်ရီက ကြေညာချက်တစ်ခုတွင် ပြောကြားခဲ့သည်။
၀န်ကြီးချုပ်သက်တမ်းအတွင်း ယင်လပ်၏ ပိုင်ဆိုင်မှုမှာ ဘတ်ငွေ ၃၈သန်းတိုးလာသည်ဟုဆို
By ဘန်ကောက်ပို့စ် 
ဘန်ကောက်၊ ဇွန်-၂၆ ။      ။ သူမ ဝန်ကြီးချုပ်အဖြစ် တာဝန်ထမ်းဆောင်စဉ်ကာလအတွင်း ထိုင်းနိုင်ငံဝန်ကြီးချုပ်ဟောင်း ယင်လပ် ရှင်နာဝပ်ထရာ၏ အသားတင် ဓနဥစ္စာပိုင်ဆိုင်မှုမှာ ဘတ်ငွေ ၅၇၉သန်းအထိ ၃၈သန်း တိုးလာခဲ့သည်ဟု ဇွန်၂၆ရက်နေ့ထုတ် ဘန်ကောက်ပို့စ် သတင်းစာတွင် ဖော်ပြခဲ့သည်။
မစ္စယင်လပ်နှင့် သူမ၏အစိုးရအဖွဲ့ဝင် ဝန်ကြီး၉ယောက်တို့၏ ကြေညာထားသည့် ဓနဥစ္စာနှင့် ငွေကြေးပိုင်ဆိုင်မှု စာရင်းကို နိုင်ငံတော် အကျင့်ပျက်ခြစားမှုတိုက်ဖျက်ရေးကော်မရှင်မှ ထုတ်ပြန်သည့် စာရင်းမှ ဤသတင်းအချက်အလက် ထွက်ပေါ်လာခဲ့ခြင်းပင် ဖြစ်သည်။
ဤကြေညာချက်မှာ ယင်လပ်နှင့် သူမ၏အစိုးရအဖွဲ့ ထွက်ခွာပြီး တစ်နှစ်အလွန်အထိ အကြုံးဝင်နေမည်ဖြစ်သည်။ ယမန်နှစ် မေလ ၇က်နေ့က ဖွဲ့စည်းပုံရုံးတော်က ယင်လပ်နှင့် သူမ၏ အစိုးရအဖွဲ့ကို သော်လီ ပလီယင်ဆရီအား ၂၀၁၁ခုနှစ်တွင် နိုင်ငံတော်လုံခြုံရေးကောင်စီ၏ အထွေထွေအတွင်းရေးမှူးချုပ်ရာထူးမှ မတရားသဖြင့် ပြောင်းရွှေ့ခဲ့မှုဖြင့် အပြစ်ရှိကြောင်း တွေ့ရှိခဲ့သည်။
မစ္စယင်လပ်က သူမ၊ သူမ၏ခင်ပွန်း၊ သူမ၏သားတို့တွင် ဘတ်ငွေ ၆၁၂သန်းတန် ဓနဥစ္စာများပိုင်ဆိုင်ထားပြီး၊ ကြွေးက ၃၃သန်းရှိသောကြောင့် အသားတင်ပိုင်ဆိုင်မှု ဘတ်ငွေ ၅၇၉သန်းရှိကြောင်း ကြေညာခဲ့သည်။ သို့ရာတွင် ၂၀၁၁ခုနှစ် သြဂုတ်လထဲ သူမ ဝန်ကြီးချုပ်ဖြစ်လာချိန်တွင် ယင်လပ်မိသားစု၏ ပိုင်ဆိုင်မှုအရပ်ရပ်မှာ ကြေညာထားသည့်ပမာဏအပေါ်တွင် ဘတ်ငွေ ၃၈သန်း တိုးလာခဲ့သည်။
ဒုဝန်ကြီးချုပ်ဟောင်း ပလော့ပရာဆော့ ဆူရာဆွာဒီတွင် ပိုင်ဆိုင်မှု ဘတ်ငွေ ၃၂၃သန်းရှိပြီး၊ ကြွေး ၁.၆သန်းရှိခဲ့သည်။
ဥရောပမြို့ကြီးများတွင် ရွှေ့ပြောင်းအခြေချ ဆန့်ကျင်သူများ ဆန္ဒပြ
By ရိုက်တာ 
ဒရပ်စဒင်း၊ ဖေဖော်ဝါရီ-၇ ။          ။ ဂျာမနီ၏ အစ္စလာမ်ဆန့်ကျင်ရေး အဖွဲ့ကြီးဖြစ်သည့် ပယ်ဂီဒါ (Pegida)က အလုံးအရင်းနှင့် ရွှေ့ပြောင်းအခြေချမှုများကို ဥရောပကို အစ္စလာမ်ဇာတ်သွင်းနေခြင်းဟု   ခေါ်တွင်ကာ ဥရောပမြို့ကြီးများတွင် ဆန့်ကျင်ဆန္ဒပြပွဲများ ကျင်းပလျှက်ရှိသည်။
အနောက်နိုင်ငံများအား အစ္စလာမ်ဇာတ်သွင်းမှု ဆန့်ကျင်သော မျိုးချစ်ဥရောပသားများဟု အဓိပ္ပာယ်ရသည့် ဂျာမန်စာလုံးအတိုကောက်ဖြစ်သော ပယ်ဂီဒါကို ထောက်ခံသူ ထောင်ပေါင်းများစွာက လှုပ်ရှားမှု၏ ဘူမိနတ်သန်ဖြစ်သည့် ဂျာမနီ၊ ဒရက်စဒင်းတွင် ဆန္ဒပြခဲ့ကြသည်။
ပယ်ဂီဒါထောက်ခံသူ ၂၀၀ခန့်က ဒတ်ချ်မြို့တော် အမ်စတာဒမ်တွင်လည်း ပထမဆုံးအကြိမ် ဆန္ဒပြခဲ့ကြရာ အဓိကရုဏ်းနှိမ်နင်းရေးရဲများနှင့် ထိပ်တိုက်တွေ့မှုများ ဖြစ်ပွားခဲ့သည်။ အရေအတွက်သာလွန်သည့် ရဲများက ပယ်ဂီဒါထောက်ခံသူများနှင့် ဆန့်ကျင်သူများအတွင်း ကြားဝင်ခွဲခြားကာ နှစ်ဖက်စလုံးမှ လူအတော်များများကို ဖမ်းဆီးထိန်းသိမ်းခဲ့သည်။
ဗြိတိန်၊ ဘာမင်ဂမ်တွင်လည်း ပယ်ဂီဒါက ပထမဆုံးအကြိမ် တရားဝင် ချီတက်ဆန္ဒပြခဲ့ရာ လူအယောက် ၂၀၀ခန့် ပါဝင်ခဲ့သည်ဟု ဆိုသည်။ ယမန်နှစ်က ရွှေ့ပြောင်းအခြေချ တစ်သန်းခွဲ အလုံးအရင်းနှင့် ဝင်လာသည့် အဖြစ်မျိုး ထပ်မဖြစ်သင့်တော့ဟု ဆန္ဒပြပွဲစီစဉ်သူ တော်မီ ရော်ဘင်ဆန်က ပြောကြားခဲ့သည်။
အမေရိကန်စစ်တပ်၏ မတရားမှုအရှုပ်တော်ပုံ ဓာတ်ပုံ၂၀၀နီးပါးကို ပင်တဂွန် ထုတ်ပြန်
By ဘီဘီစီ 
ဝါရှင်တန်၊ ဖေဖော်ဝါရီ-၇ ။          ။ ဆယ်စုနှစ်အလွန်က အီရတ်နှင့် အာဖဂန်နစ္စတန်တွင် အမေရိကန်စစ်တပ်က မတရားမှုများ ကျူးလွန်ခဲ့သည်ဟူသော စွပ်စွဲမှုများနှင့် ဆက်နွယ်နေသည့် ဓာတ်ပုံ ၂၀၀နီးပါးကို ပင်တဂွန်က ထုတ်ပြန်ခဲ့သည်။
အမေရိကန် နိုင်ငံသားလွတ်လွတ်ခွင့် သမဂ (ACLU)၏ သတင်းလွတ်လပ်ခွင့် တောင်းဆိုမှုကို တုန့်ပြန်သောအားဖြင့် ဓာတ်ပုံများကို ထုတ်ပြန်ခြင်းဖြစ်သည်ဟု ဆိုသည်။
ဓာတ်ပုံများတွင် အကျဉ်းသားများ၏ လက်မောင်းများနှင့် ခြေထောက်များပေါ်မှ ကန်ကျောက်ထိုးကြိတ်ထားသည့် အညိုအမည်းများ၊ ပြတ်ရှရာများကို ဖော်ပြထားသည်ဟု ဆိုသည်။
အီရတ်၏ အဘူခါရစ်အကျဉ်းထောင်တွင် အမေရိကန်စစ်သားများက အကျဉ်းသားများကို လိင်ပိုင်းအရ စော်ကားပြီး နှိပ်စက်နေသည့် ထိတ်လန့်တုန်လှုပ်ဖွယ်ရာ ဓာတ်ပုံများ ထွက်ပေါ်လာသည့် ၂၀၀၄ခုနှစ်တွင် မတရားမှု အရှုပ်တော်ပုံ ကျော်ကြားလူသိများလာခဲ့ခြင်းပင် ဖြစ်သည်။
သောကြာနေ့က ထုတ်ပြန်ခဲ့သည့် ဓာတ်ပုံများထဲတွင် အဘူခါရစ် (သို့မဟုတ်) ကျူးဘား၊ ဂွာတာနာမိုဘေး အကျဉ်းထောင်မှ အကျဉ်းသားများ ပါဝင်ခြင်းမရှိဟု ပင်တဂွန်က ပြောကြားခဲ့သည်။
အမေရိကန်စစ်သားများ၏ မဖွယ်မရာပြုကျင့်မှု စွပ်စွဲချက်များကို သီးခြားလွတ်လပ်သည့် စုံစမ်းစစ်ဆေးမှုများမှ ထွက်ပေါ်လာသည့် ဓာတ်ပုံများဖြစ်သည်ဟု ပင်တဂွန်ပြောခွင့်ရပုဂိုလ်က ပြောကြားခဲ့သည်။
စွပ်စွဲချက် ၁၄ခုကို သက်သေအထောက်အထားများ စစ်ဆေးခဲ့ရာတွင် သက်ဆိုင်သူ စစ်မှုထမ်း ၆၅ယောက်ကို ကန့်ကွက်စာများ ထုတ်ပြန်ခြင်းမှသည် ထောင်တစ်သက် ချမှခြင်းများအထိ အရေးယူမှုများ ပြုလုပ်ခဲ့သည်ဟု ဆိုသည်။ အခြားစွဲချက် ၄၂ခုမှာမူ သက်သေအထောက်အထား မပြနိုင်သေးကြောင်း ပင်တဂွန်ပြောခွင့်ရပုဂိုလ်က ပြောကြားခဲ့သည်။
အမေရိကန်အကျဉ်းထောင်များတွင် မတရားမှုများကို မှတ်တမ်းတင်ထားသည့် ဓာတ်ပုံပေါင်း ၂၀၀၀ကို ထုတ်ပြန်ပေးရန် ACLU က ဆယ်စုနှစ်တစ်ခုကျော် တိုက်ပွဲဝင်အရေးဆိုလာနေခဲ့သည်။ ကျန်ရှိနေသေးသည့် ဓာတ်ပုံပေါင်း ၁၈၀၀ကိုလည်း ထုတ်ပြန်သွားရန် ဆက်လက် အရေးဆိုသွားမည်ဟု ဆိုသည်။
“လျှို့ဝှက်ထားသေးတဲ့ ဓာတ်ပုံတွေဟာ စစ်တပ်အကျဉ်းထောင်တွေမှာ ဖြစ်ပွားနေတဲ့ မတရားမှုကြီးတွေအတွက် အကောင်းဆုံ သက်သေတွေပါပဲ”ဟု ACLU၏ လက်ထောက် ဥပဒေရေးရာ ဒါရိုက်တာ ဂျမီး ဂျက်ဖာက ပြောကြားခဲ့သည်။
“အစိုးရရဲ့ ရွေးနုတ်ထုတ်ပြန်မှုက တကယ့်မတရားမှုရဲ့ အတိုင်းအတာနဲ့ ပတ်သက်လို့ လူထုကို အမြင်လွဲမှားစေပါတယ်”ဟုလည်း ၎င်းက ပြောကြားခဲ့သည်။
ဟိုချီမင်းမြို့အာဏာပိုင်များ သူတောင်းစားများအား အလုပ်ရှာပေး
By သည်နေးရှင်း 
ဗီယက်နမ်နိုင်ငံ ဟိုချီမင်းမြို့အာဏာပိုင်များက သူတောင်းစား ထောင်ပေါင်းများစွာအတွက် အလုပ်အကိုင်ရှာဖွေပေးပြီး ဘဝရပ်တည်ရေး ထောက်ပံ့မှုအစီအစဉ်များကို ဆောင်ရွက်ပေးလျက်ရှိပြီး အချို့သော သူတောင်းများကို ဇာတိနယ်မြေများသို့ ပြန်ပို့ခြင်းများ လုပ်ဆောင်လျက်ရှိသည်။
မြို့အား ကမ္ဘာ့လှည့်ခရီးသွားများ ပိုမိုနှစ်သက်မှုရှိစေရေးနှင့် သူတောင်းစားကင်းမဲ့မြို့အဖြစ် ရည်ရွယ်လုပ်ဆောင်ခြင်းလည်းဖြစ်သည်။
ထိုအစီအစဉ်များမှ အကျိုးခံစားရရှိနေသည့် အမျိုးသမီးတစ်ဦးက လက်ရှိတွင် သူ့အနေဖြင့် နေထိုင်စားသောက်ရေးအတွက် တစ်လလျှင် ဗီယက်နမ်ငွေ ၄ သန်း(အမေရိကန်ဒေါ်လာ ၁၈၀) ခန့် ရရှိခံစားနေရပြီဖြစ်ကြောင်း ပြောသည်။
"""အလုပ်ကို ပင်ပင်ပန်းပန်းလုပ်ရပါတယ်။ လစဉ် ပိုက်ဆံဝင်နေပါပြီ။ ကျွန်မဘဝက အရင်လောက် မကြမ်းတမ်းမခက်ခဲတော့ဘူး။""ဟု ၎င်းက ပြောသည်။"
မြို့ထဲတွင် ၎င်း တောင်းစားလျက်ရှိသည်ကို တွေ့ရှိပြီး လူမှုကူညီရေးစင်တာတစ်ခုသို့ အာဏာပိုင်အဖွဲ့က ပို့ခဲ့ခြင်းဖြစ်သည်။ သူအား ရက်တိုသင်တန်းပေးပြီးနောက် အထည်ချုပ်ကုမ္ပဏီတစ်ခုတွင် အလုပ်သွင်းပေးသည်။
မြို့၏ အလုပ်သမား၊ နာမကျန်းသူနှင့် လူမှုကူညီပေးရေးဌာနမှ စာရင်းများအရ လူမှုကူညီပေးရေးစင်တာများက တစ်နှစ်တစ်နှစ်လျှင် သူတောင်းစားနှင့် အိုးမဲအိမ်မဲ့ပေါင်း ၂၀၀၀-၃၀၀၀ ဝန်းကျင် လက်ခံနေရကြောင်း သိရသည်။
ထိုင်ဝမ်ငလျင် သေဆုံးသူ ၂၄ ဦးအထိရှိလာ
By ဘန်ကောက်ပို့စ် 
ထိုင်ဝမ်နိုင်ငံတွင် အင်အားပြင်းငလျင်လှုပ်ရာ၌ တိုင်နန်းမြို့တွင် အဆောက်အအုံပြိုကျမှုများဖြစ်ရာ သေဆုံးဦးရေသည် ၂၄ ဦးအထိ ရှိသွားပြီဖြစ်ကြောင်း အရေးပေါ်တုံ့ြ့ပန်ရေးတာဝန်ရှိသူများက   ပြောပြီး အပြိုအပျက်များအောက် ပိတ်မိနေသူ ၁၂၀ ကျော် ရှိကြောင်း သိရသည်။
လူဦးရေ ၁ ဒသမ ၉ သန်းနေထိုင်ရာ ယင်းမြို့တွင် အင်အား ၆ ဒသမ ၄ အဆင့်ရှိ ငလျင်ကြောင့် အဆောက်အအုံ ၁၀ ခုကျော် ပြိုကျပြီး ဒဏ်ရာရသူပေါင်းမှာ အနည်ဆုံး ၅၀၀ ကျော်ရှိသည်။
ပြိုကျအဆောက်အအုံတစ်ခုတွင် အသက်ရှင်လျက်ရှိနေနိုင်သူ ၂၉ ဦးရှိနိုင်ကြောင်း မြို့တော်ဝန် ဝီလီယမ်လိုင်းက ပြောသည်။
ယင်းအဆောက်အအုံမှ ကယ်ဆယ်နိုင်ခဲ့သူပေါင်း ၁၈၀ ရှိကြောင်း ကယ်ဆယ်ရေးတာဝန်ရှိသူများက ဆိုသည်။
ကယ်ဆယ်ရေးများကို အထူးကယ်ဆယ်ရေးပစ္စည်းများနှင့်အတူ အရေးပေါ်အဖွဲ့များက ဆောင်ရွက်လျက်ရှိနေကြောင်း ကြက်ခြေနီအဖွဲ့က ပြောသည်။
ဂျပန်အဖွဲ့တစ်ဖွဲ့၊ မီးသတ်ဌာနနှင့် ကမ်းခြေစောင့်တပ်ဖွဲ့များက အကူအညီများ ဆောင်ရွက်ပေးလျက်ရှိသည်။
ထိုင်ဝမ် ငလျင်တွင် ပြိုကျသည့် အဆောက်အအုံ တည်ဆောက်ရေးနှင့် ပတ်သက်ပြီး စုံစမ်းစစ်ဆေးနေ
By ဘီဘီစီ 
ထိုင်ဝမ်တွင် ဖေဖော်ဝါရီ ၆ ရက်က လှုပ်ခဲ့သည့် ငလျင်ကြောင့် ပြိုကျသွားသည့် အဆောက်အအုံ တည်ဆောက်ရေးနှင့် ပတ်သက်ပြီး စုံစမ်းစစ်ဆေးမှု လုပ်ဆောင်နေသည်။
ယင်းငလျင်တွင် တိုင်နန်းမြို့အတွင်း သေဆုံးသူပေါင်း ၃၄ ဦးရှိသွားပြီဖြစ်ကြောင်း သိရသည်။
မြို့တော်ဝန် ဝီလီယမ်လိုင်းက အဆောက်အအုံ တည်ဆောက်ရေးတွင် စည်းမျဉ်းချိုးဖောက်မှုများရှိနေကြောင်းပြောသော်လည်း အသေးစိတ်ကို ပြောကြားခြင်းမရှိပေ။
လူပေါင်း ၃၁၀ ဦးအား ကယ်တင်နိုင်ကြောင်း၊ ၁၀၀ ဦးကို ဆေးရုံတင်ပို့ထားကြောင်း တာဝန်ရှိသူများက ဖေဖော်ဝါရီ ၇ ရက်က ပြောသည်။
ငလျင်တွင် ဒဏ်ရာရရှိသူပေါင်း ၅၀၀ နီးပါးရှိပြီး ၁၂၁ ဦး ပျောက်ဆုံးလျက်ရှိသည်။
ဖေဖော်ဝါရီ ၆ ရက် ဒေသစံတော်ချိန် ၀၄း၀၀ နာရီတွင် အင်အားရစ်ချ်တာစကေး ၆ ဒသမ ၄ ဆင့်ရှိ ငလျင်လှုပ်၍ တိုင်နန်းမြို့တွင်း ၁၇ ထပ်အဆောက်အအုံ ပြိုကျခြင်းဖြစ်သည်။
ပါကစ္စတန်တွင် ပြန်ပေးဆွဲခံရသော အမျိုးသမီးနှစ်ဦးအတွက် ချက်အစိုးရက ပြန်ပေးရွေးငွေ ဒေါ်လာ ၆ သန်းပေး
By အေအက်ဖ်ပီ 
ပရက်ဂ်၊ ဖေဖော်ဝါရီ ၈ ။             ။ ချက်အစိုးရသည် ပါကစ္စတန်တွင့်ပြန်ပေးဆွဲခံရသော အမျိုးသမီးနှစ်ဦးလွတ်မြောက်ရေးအတွက် လွန်ခဲ့သည့်နှစ်က ပြန်ပေးရွေးငွေအဖြစ် အမေရိကန်ဒေါ်လာ ၆ သန်းပေးခဲ့သည်ဟု Respekt အပတ်စဉ် သတင်းဂျာနယ်က ၎င်း၏ တနင်္လာနေ့ထုတ်စာစောင်တွင် ဖော်ပြခဲ့သည်။
နှစ်ဦးစလုံး အသက် ၂၄ စီရှိသော ချက်စိတ်ပညာကျောင်းသူများဖြစ်သည့် ဟာနာဟမ်ပါလိုဗာနှင့် အန်တိုနီခရတ်တက်ကာ တို့သည် ၂၀၁၃ မတ်က ပါကစ္စတန် အနောက်တောင်ပိုင်း အာဖဂန်နစ္စတန်နှင့် အီရန်နယ်စပ်အနီး လက်နက်ကိုင်အမျိုးသားများ၏ ပြန်ပေးဆွဲခြင်းခံခဲ့ရသည်။ ၎င်းတို့နှစ်ဦးမှာ ကမ္ဘာ့လှည့်ခရီးသည်များအဖြစ် အီရန်မှ ဝင်ရောက်ခဲ့ခြင်းဖြစ်ပြီး ပါကစ္စတန်အတွင်းသို့ လူမျိုးစုရဲတပ်ဖွဲ့ဝင် တစ်ဦးက စောင့်ရှောက်လိုက်ပါပေးခဲ့သည်။
ပြန်ပေးဆွဲမှုဖြစ်ပြီး မကြာမီ ယင်းအမျိုးသမီးငယ်နှစ်ဦးက အကြမ်းဖက်မှုစွဲချက်များဖြင့် ၂၀၁၀က အမေရိကန်တွင် ထောင်ကျနေသော ပါကစ္စတန်ဦးနှောက်အာရုံကြောသိပ္ပံပညာရှင် အာဖီယာဆစ်ဒီကွီကို လွှတ်ပေးရန် မေတ္တာရပ်ခံခဲ့သည့် ဗီဒီယိုတစ်ခု ပေါ်လာခဲ့သည်။ ပြန်ပေးဆွဲထားပြီး နှစ်နှစ်အကြာ အမျိုးသမီးများ လွှတ်ပေးခံရပြီး ၂၀၁၅ မတ် ၂၈တွင် ပရက်ဂ်သို့ ပြန်လာသည်ဟု ချက်ဝန်ကြီးချုပ် ဘိုဟပ်စ်လက်ဆိုဘော့တာက ကြေညာခဲ့သည်။
"ပြန်ပေးငွေပေးရေးနှင့် ပတ်သက်၍ ပြန်ပေးသမားများနှင့် စေ့စပ်ညိနှိုင်းမှုများကို ချက်နိုင်ငံ၏ လုံခြုံရေးကောင်စီက ပြုလုပ်ခဲ့သည်ဟု Respekt က ဖော်ပြခဲ့သည်။ ""ညိနှိုင်းမှုတွေက လွယ်လွယ်ကူကူတော့ မဖြစ်ခဲ့ပါဘူး။ ကျွန်တော်တို့ထဲက ဘယ်သူမှ ဒီအမျိုးသမီးငယ်တွေ သေဆုံးမှာကို မလိုလားခဲ့ပါဘူး""ဟု ဆွေးနွေးမှုတွင် ပါဝင်ခဲ့သူတစ်ဦး၏ ပြောကြားချက်ကို Respekt ဖော်ပြသည်။"
"""ပြန်ပေးငွေ ပေးဖို့ ဆုံးဖြတ်ချက်ကို တစ်ညီတစ်ညွတ်တည်း ချခဲ့ကြတာပါ""၎င်းသတင်းရစ်မြစ်က ပြောသည်။ ယခုသတင်းနှင့် ပတ်သက်၍ ဆိုဘော့တာက သုံးသပ်မှုပြုမည်မဟုတ်ဟု အစိုးရပြောခွင့်ရ အမျိုးသား မာတင်အေရာက အေအက်ဖ်ပီသို့ ပြောသည်။"
ဖွဲ့စည်းပုံပြင်ဆင်ပြောင်းလဲရန် အရေးနိမ့်သွားပြီးနောက် အမေရိကန်က မြန်မာစစ်တပ်၏ ဗီတိုအာဏာကို ဝေဖန်
By ရိုက်တာ 
ရန်ကုန်၊ ဇွန်-၂၆ ။    ။ မြန်မာစစ်တပ်မှ လွှတ်တော်ကိုယ်စားလှယ်အုပ်စုက အရေးကြီးသည့် ဖွဲ့စည်းပုံ ဥပဒေ ပြင်ဆင်ပြောင်းလဲမှု များကို ပယ်ချလိုက်ပြီးနောက်တစ်ရက်တွင် ထိရောက်သည့် ဥပဒေပြုမှု ဗီတိုအာဏာကို မြန်မာစစ်တပ်က ကိုင်စွဲထားသည်မှာ ဒီမိုကရေစီမကျကြောင်း အမေရိကန်ပြည်ထောင်စုက သောကြာနေ့က ပြောကြားလိုက်ပြီး ဖွဲ့စည်းပုံခြေခံဥပဒေ ပြင်ဆင်ပြောင်းလဲ ရန်လည်း ထပ်မံတောင်းဆိုလိုက်သည်။
၄၉နှစ်ကြာ စစ်တပ်အုပ်စိုးမှုကို အဆုံးသတ်လိုက်ပြီး၊ ၂၀၁၁ခုနှစ်တွင် အရပ်သားတစ်ပိုင်းအစိုးရ အာဏာရလာကတည်းက ဝါရှင်တန်က မြန်မာနှင့် ပြန်လည်ဆက်ဆံလာခဲ့ရာ သမ္မတ ဘားရက်အိုဘားမားက မြန်မာနိုင်ငံ ဒီမိုကရေစီပြုပြင်ပြောင်းလဲခြင်း တွင် ကိုယ်ရောစိတ်ပါ ရင်းနှီးမြှုပ်နှံမှု ပြုလုပ်ခဲ့သည်။
အမေရိကန်ပြည်ထောင်စုက မြန်စာစစ်တပ်ကို အရပ်သားအစိုးရသို့ အာဏာလွှဲအပ်၍ နိုင်ငံရေးနယ်ပယ်မှ နောက်ဆုတ်နေရန် တွန်းအားပေးခဲ့သည်။ သို့ရာတွင် လိုအပ်သော ထောက်ခံမဲမရရှိဘဲ အရေးနိမ့်သွားခဲ့သည့် ဗီတိုပုဒ်မကို ပြင်ဆင်ရန် လွှတ်တော် မဲခွဲမှုက စစ်တပ်အနေဖြင့် နိုင်ငံအရေးရာကိစ္စများတွင် အင်အားကြီးမားစွာ သြဇာလွှမ်းမိုးမှုကို ချက်ချင်းစွန့်လွှတ်ဦးမည့် အစီအစဉ် မရှိကြောင်းကို ဖော်ပြနေသည်။
‘မြန်မာနိုင်ငံရဲ့ ဖွဲ့စည်းပုံအခြေခံဥပဒေထဲမှာ စစ်တပ်ကို အရပ်သားအစိုးရက မလွှမ်းမိုးနိုင်တာမျိုး၊ ဖွဲ့စည်းပံုံပြင်ဆင်မှုအပေါ်မှာ စစ်တပ်က ဗီတိုအာဏာသုံးပြီး ကန့်ကွက်နိုင်တာမျိုး အခြေခံကျတဲ့ ဒီမိုကရေစီကျင့်ဝတ်တွေနဲ့ ဖီလာဆန့်ကျင်နေတဲ့ ဥပဒေပုဒ် မတွေ ပါဝင်နေတယ်’’ဟု ရန်ကုန်ရှိ အမေရိကန်သံရုံးမှ ပြောခွင့်ရပုဂ္ဂိုလ်က ပြောကြားခဲ့သည်။
‘မြန်မာ့ဒီမိုကရေစီ အသွင်ပြောင်းလဲမှု အောင်မြင်ဖို့ဆိုရင် ဒီမိုကရေစီနိုင်ငံနဲ့ သင့်တင့်လျောက်ပတ်တဲ့ ဖွဲ့စည်းပုံ ပြင်ဆင်ပြောင်းလဲ မှုတွေပြုလုပ်ဖို့ အရေးကြီးပါတယ်’’ဟုလည်း ၎င်းက ပြောကြားသွားခဲ့သည်။
ပြည်တွင်းရေးတွင် အခြားနိုင်ငံများ မစွက်ဖက်ကြရန် ဆော်ဒီဘုရင် သတိပေး
By Daily Times 
ရီယာ့၊ ဖေဖော်ဝါရီ - ၈ ။            ။ ဆော်ဒီအာရေဗျ၏ ဘုရင် ဆယ်မန်က ဘုရင့်နိုင်ငံ၏ ပြည်တွင်းရေးတွင် ဝင်ရောက် မစွက်ဖက်ကြရန် အခြားနိုင်ငံများကို သတိပေးလိုက်ရာ ရီယာ့က ဒေသတွင်း မတည်မငြိမ်ဖြစ်အောင် ကြိုးစားနေသည်ဟု စွပ်စွဲထားသော အဓိကရန်သူ အီရန်ကို ရည်ရွယ်ပုံရသည်ဟု ဆိုသည်။
‘တခြားနိုင်ငံတွေရဲ့ ပြည်တွင်းရေးမှာ မစွက်ဖက်ပဲ ကိုယ့်ကိုယ်ကို ကာကွယ်ဖို့က ကျနော်တို့ရဲ့ အခွင့်အရေးပါ။ တခြားနိုင်ငံတွေကိုလည်း ကျနော်တို့ရဲ့ ပြည်တွင်းရေးမှာ ဝင်ရောက်မစွက်ဖက်ကြဖို့ တိုက်တွန်းပါတယ်’ဟု ဆယ်မန်က ရီယာ့တွင် ကျင်းပခဲ့သည့် ဂျနာဒရီယာ ယဉ်ကျေးမှုပွဲတော် ဖွင့်ပွဲအခန်းအနား၌ ပြောကြားခဲ့သည်ဟု SPA သတင်းအေဂျင်စီ၏ သတင်းအရ သိရှိရသည်။
‘ကျနော်တို့ရဲ့ နယ်မြေတွေကို ကာကွယ်ရာမှာ၊ သူတို့ရဲ့ လွတ်လပ်ရေးကို ခိုင်မာသေချာစေရာမှာ၊ ပြီးတော့ သူတို့ရဲ့ ပြည်သူတွေအသီးသီးက သဘောတူပြဌာန်းထားတဲ့ အစိုးရစနစ်အသီးသီးကို ထိန်းသိမ်းရာမှာ နယ်ပယ်အားလုံးက အာရပ်နဲ့ မွတ်စလင် ညီအစ်ကိုများနဲ့ ပူးပေါင်းဆောင်ရွက်နေပါတယ်’ဟု ဆယ်မန်က ထပ်လောင်း ပြောကြားခဲ့သည်။
ဆယ်မန်က အသေးစိတ်ကို အကျယ်တဝင့်ပြောကြားခြင်းမရှိသော်လည်း သူ၏ မှတ်ချက်စကားများမှာ အီရန်ကို ရည်ရွယ်ပုံရသည်။ အီရန်မှာ ဆီးရီးယား၊ လက်ဘနွန်၊ အီရတ်နှင့် ယီမင်တို့မှ စစ်သွေးကြွများိကု ထောက်ခံမှုပေးခြင်းဖြင့် အာရပ်နိုင်ငံများကို မတည်မငြိမ်ဖြစ်အောင် ဂိုဏ်းဂဏဝါဒကို ဖြန့်ဝေနေသကဲ့သို့၊ ဘာရိန်းနှင့် ဆော်ဒီအာရေဗျတွင်လည်း မငြိမ်မသက်ဖြစ်အောင် လှုံ့ဆော်နေသည်ဟု ရီယာ့က စွပ်စွဲထားသည်။
အီရန်ကမူ ဒေသတွင်း မတည်မငြိမ်ဖြစ်အောင်ကြိုးစားနေသည် (သို့မဟုတ်) ဂိုဏ်းဂဏစွဲ အမုန်းပွားအောင် လှုံ့ဆော်နေသည်ဟူသော စွပ်စွဲချက်များကို ငြင်းဆန်ခဲ့သည်။ ရီယာ့ကသာလျှင် ဆီးရီးယားမှ သူပုန်များကို ထောက်ခံမှုပေးခြင်း၊ ယီမင်စစ်ပွဲအတွင်းသို့ ကိုယ်တိုင်ကိုယ်ကျ ပါဝင်ခြင်းနှင့် ရှီးယားကို မိစ္ဆာဒိဌိဟု သတ်မှတ်သည့် ရှေးရိုးစွဲလွန် ဆွန်နီမွတ်စလင်ဂိုဏ်းကို ဝါဒဖြန့်ခြင်းများဖြင့် ဒေသတွင်း မငြိမ်မသက်ဖြစ်အောင် လှုံ့ဆော်နေသည်ဟု ပြန်လှန် စွပ်စွဲခဲ့သည်။
အိုင်အက်စ် ဂျီဟတ်များနှင့် ဆက်သွယ်သည့် လူရဦးကို စပိန်ရဲ ဖမ်းဆီး
By အေအက်ဖ်ပီ 
မက်ဒရစ်၊ ဖေဖော်ဝါရီ - ၈ ။           ။ အယ်ခိုင်ဒါ၊ အိုင်အက်စ် အကြမ်းဖက်အုပ်စုများနှင့် ဆက်သွယ်သည်ဟု သံသယရှိရသည့် လူ ၇ ဦးကို စပိန်ရဲက ဖေဖော်ဝါရီလ ၇ရက်နေ့က ဖမ်းဆီးခဲ့ပြီး လူသားချင်း စာနာမှု အကူအညီဟန်ဆောင်၍ ဂျီဟတ်များထံသို့ လက်နက်များ ခိုးသွင်းမည့် အစီအစဉ်တစ်ခုကိုလည်း ဖော်ထုတ်နိုင်ခဲ့သည်ဟု ဆိုသည်။
ဖမ်းဆီးမှုများကို အရှေ့ပိုင်းမြို့များဖြစ်သည့် ဗလင်စီယာ၊ အလီကန်တေးနှင့် စပိန်၏ မြောက်အာဖရိကနယ်မြေ ဆီရက်တာတို့တွင် ပြုလုပ်ခဲ့ခြင်းဖြစ်သည်ဟု ရဲတပ်ဖွဲ့က ကြေညာချက် တစ်ခုတွင် ပြောကြားခဲ့သည်။
‘၅ယောက်မှာ ဆီးရီးယား၊ ဂျော်ဒန်နှင့် မော်ရိုကိုနွယ်ဖွား စပိန်နိုင်ငံသားများဖြစ်ပြီး၊ ၂ယောက်မှာ ဆီးရီးယားနှင့် မော်ရိုကိုနိုင်ငံသားများ ဖြစ်သည်ဟု ရဲတပ်ဖွဲ့က ပြောကြားသည်။
၂၀၁၄ခုနှစ်တွင် စတင်ခဲ့သည့် အိုင်အက်စ်အကြမ်းဖက်အုပ်စုနှင့် ဆီးရီးယားရှိ အယ်ခိုင်ဒါသစ္စာခံအဖွဲ့များသို့ သယ်ယူပို့ဆောင်ရေး အထောက်အပံ့ပေးနေသည့် နိုင်ငံခြားအဖွဲ့များကို စုံစမ်းစစ်ဆေးမှု၏ နောက်ဆက်တွဲအနေဖြင့် ဖမ်းဆီးမှုများကို ပြုလုပ်ခဲ့ခြင်းဖြစ်သည်ဟု ရဲတပ်ဖွဲ့က ပြောကြားခဲ့သည်။
ဖမ်းဆီးသူများထဲတွင် ကုမ္ပဏီတစ်ခုမှတစ်ဆင့် ဆီးရီးယားနှင့် အီရတ်သို့ စစ်သုံးပစ္စည်းများ၊ ငွေကြေး၊ လျှပ်စစ်ပစ္စည်းနှင့် အသံလွှင့်ကိရိယာများ၊ သေနတ်များနှင့် ဗုံးလုပ်ရန်ပစ္စည်းများ ပေးပို့နေသူတစ်ဦးလည်း ပါဝင်နေသည်ဟု ဆိုသည်။
ထိုပစ္စည်းများကို လူသားချင်းစာနာမှုအကူအညီ ဟန်ဆောင်ထားသည့် အလုံပိတ်ကွန်တိန်နာကြီးများဖြင့် တင်ပို့ကာ ဘဏ်ငွေလွှဲများထက် ခြေရာခံရန် ခက်ခဲသည့် ယုံကြည်မှုအပေါ် အခြေခံသည့် တရားဝင်မဟုတ်သော ငွေချေစနစ်တစ်မျိုးဖြင့် ထောက်ပံ့ထားသည်ဟု ဆိုသည်။
တောင်ကိုရီးယားပိုင်နက်ထဲဝင်လာသော မြောက်ကိုရီးယားသင်္ဘော သတိပေးပစ်ခတ်မှုကြံုတွေ့ပြီး ပြန်ဆုတ်ခွာ
By ရိုက်တာ 
ဆိုးလ်၊ ဖေဖော်ဝါရီ ၈ ။            ။ ဖေဖော်ဝါရီ ၈ အစောပိုင်းက တောင်ကိုရီးယား၏ ရေပိုင်နက်ထဲဝင်လာသော မြောက်ကိုရီးယားကင်းလည့်သင်္ဘောတစ်စင်းသည် တောင်ကိုရီးယားရေတပ်၏ သတိပေးပစ်ခတ်မှုကြုံတွေ့ပြီးနောက် ပြန်လည်ဆုတ်ခွာသွားသည်ဟု တောင်ကိုရီးယားရေတပ်အရာရှိတစ်ဦးက ပြောသည်။
တောင်ကိုရီးယားနှင့် အခြားနိုင်ငံများက ဒုံးကျည်စမ်းသပ်မှုတစ်ခုအဖြစ်ယူဆထားသော တာဝေးပစ်ဒုံးဖြင့် ဂြိုဟ်တုလွှတ်တင်မှု မြောက်ကိုရီးယားက ပြုလုပ်ပြီးနောက် တစ်ရက်အကြာ ကိုရီးယား ကျွန်းဆွယ်တွင် တင်းမာမှုများ မြင့်မားနေစဉ် ကင်းလှည့်ယာဉ်ကျူးကျော်မှုပေါ်ပေါက်ခဲ့ခြင်းဖြစ်သည်။
မြောက်ကိုရီးယား၏ ကင်းလှည့်ယာဉ်သည် ဒေသံစံတော်ချိန် နံနက် ၆နာရီ ၅၅မိနစ်တွင် ဆိုချီအွန်ဒိုကျွန်းအနီး ကျွန်းဆွယ်၏အနောက်ဖက် ပင်လယ်ဝါတွင် တည်ရှိသော မြောက်ဘက် ကန့်သတ်လိုင်း ကိုကျော်ဖြတ်ခဲ့သည်။ ယင်းလိုင်းကို မြောက်ကိုရီးယားက အသိအမှတ်မပြုပေ။
မြောက်ကိုရီးယားကင်းလှည့်ယာဉ်သည် တောင်ကိုရီးယားဘက်မှ ဆက်သွယ်သတိပေးနေသည့်ကြားမှ ပိုင်နက်အတွင်းသို့ ဖြတ်ဝင်လာခြင်းဖြစ်သည်။ သို့သော်လည်း ရေတပ်အမြောက်တစ်ခုမှ သတိပေးပစ်ခတ်မှု ငါးချက်ပစ်လိုက်မှ နံနက် ၇နာရီ၁၅မိနစ်တွင် ကန့်သတ်လိုင်းကိုကျော်၍ ပြန်ဆုတ်သွားခဲ့သည်ဟု ယွန်ဟပ်သတင်းဋ္ဌာနက ပြောသည်။
တရုတ်နှင့် အိန္ဒိယနယ်ခြားတပ်ဖွဲ့ဝင်များ ကပ်ဘေးကယ်ဆယ်ရေး ပူးတွဲလေ့ကျင့်
By ရိုက်တာ 
ရှန်ဟိုင်း၊ ဖေဖော်ဝါရီ ၈ ။             ။ တရုတ်နှင့် အိန္ဒိယနယ်ခြားတပ်ဖွဲ့ဝင်များသည် ကပ်ဘေးကယ်ဆယ်ရေး ပူးတွဲလေ့ကျင့်ခန်းတစ်ခုကို လုပ်နေပြီဟု တရုတ်ကာကွယ်ရေးဝန်ကြီးဋ္ဌာနက ဖေဖော်ဝါရီ ၈ ကထုတ်ပြန်ခဲ့ရာ ကာလရှည်ဖြစ်ပွားနေသည့် နယ်စပ်အငြင်းပွားမှုကို ဖြေရှင်းရန်ကြိုးစားနေသော အာရှအင်အားကြီးနှစ်နိုင်ငံကြား ဆက်ဆံရေးနွေးထွေးလာသည့် လက္ခဏာဖြစ်သည်။
ရှုပ်ထွေးခက်ခဲသော သဘောမတူညီမှုများ ရှိနေသေးသည့်တိုင် ၁၉၆၂ က နယ်စပ်စစ်ပွဲတိုတစ်ခုပင်ဖြစ်ခဲ့သော နယ်စပ်အငြင်းပွားကို အေးဆေးဆေးဆေးဖြေရှင်းရန် နှစ်နိုင်ငံခေါင်းဆောင်များက လွန်ခဲ့သည့်မေလက ကတိပြုခဲ့ကြသည်။
ဖေဖော်ဝါရီ ၆ က ပိတ်မိနေသူများကို ကယ်ဆယ်ခြင်းကဲ့သို့ လေ့ကျင့်ခန်းများကို နှစ်နိုင်ငံစစ်တပ်များက ပြုလုပ်ခဲ့ကြကြောင်း တရုတ်ကာကွယ်ရေးဝန်ကြီးဋ္ဌာန၏ ဝက်ဘ်ဆိုက်တွင် ဖော်ပြထားသည်။
"""ဒီလေ့ကျင့်ခန်းတွေက နယ်ခြားဒေသတွေမှာ ငြိမ်းချမ်းရေးနဲ့ တည်ငြိမ်မှုကို ပူးတွဲထိန်းသိမ်းဖို့ တရုတ်-အိန္ဒိယနယ်စပ်ပူးပေါင်းဆောင်ရွက်ရေး သဘောတူညီချက်ကို အကောင်အထည်ဖော်ဖို့ ရည်ရွယ်ပါ တယ်""ဟု ကြေညာချက်တွင် ဖော်ပြထားသည်။"
နှစ်စဉ်စစ်တပ်နှစ်ခုကြား အပြန်အလှန်သွားရောက်မှုများ၊ နယ်စပ်တပ်မှူးများ အပြန်အလှန်သွားရောက်မှု တိုးမြင့်ရန်နှင့် နှစ်နိုင်ငံကြား အရေးပေါ်စစ်ဘက် ဖုန်းလိုင်းတစ်ခုထားရှိရန် အိန္ဒိယဝန်ကြီးချုပ် နာရင်ဒရာမိုဒီနှင့် တရုတ်ဝန်ကြီးချုပ် လီကယ်ချန်းတို့က မေလက အစည်းအဝေးတွင် သဘောတူခဲ့ကြသည်။
အင်ဒိုနီးရှားတွင် ချက်အရက်ပုန်းများ သောက်သုံးရာမှ လူ ၂၆ ဦး သေဆုံး
By ဘန်ကောက်ပို့စ် 
ဂျကာတာ၊ ဖေဖော်ဝါရီ - ၈ ။             ။ အင်ဒိုနီးရှားနိုင်ငံအလယ်ပိုင်း ဂျာဗားပြည်နယ်တွင် တရားမဝင်အရက်များကို သောက်သုံးရာမှ လူ ၂ ဒါဇင်ကျော် သေဆုံးသွားသည်ဟု ရဲတပ်ဖွဲ့က ဖေဖော်ဝါရီလ ၈ရက်နေ့တွင် ပြောကြားခဲ့သည်။
သေဆုံးသူအများစုမှာ ယော့ယာကာတာမြို့၏ မြောက်ဘက်ရှိ မြို့ငယ်လေးတစ်မြို့ဖြစ်သော ဆလီမန်မှ လင်မယားနှစ်ယောက်ထံမှ အိမ်ချက်အရက်များကို ဝယ်ယူသောက်သုံးရာမှ သေဆုံးသွားခြင်းဖြစ် သည်ဟု ဆိုသည်။
‘သေဆုံးသူအများစုက ကျောင်းသားတွေပါ’ဟု ဆလီမန် ရဲတပ်ဖွဲ့အကြီးအကဲ ယူလီယန်တိုက အေအက်ဖ်ပီသို့ ပြောကြားခဲ့သည်။
ပြီးခဲ့သည့်ရက်သတ္တပတ် ဗုဒ္ဓဟူးနေ့က ပထမဆုံးတစ်ယောက် သေဆုံးပြီး မရှေးမနှောင်းတွင် ဆက်တိုက် သေဆုံးမှုများဖြစ်ပေါ်လာခဲ့သည်ဟု ဆိုသည်။
လူပေါင်း ၂၂ဦးအထိ သေဆုံးအောင် အရက်ကို ကိုယ့်နည်းကိုယ့်ဟန်ဖြင့် ချက်လုပ်ရောင်းချခဲ့သူ လင်မယားစုံတွဲကို ရဲက ဖမ်းဆီးခဲ့သည်ဟု ဆိုသည်။ အခြား လူလေးယောက်မှာလည်း အခြားလူ တစ်ဦးရောင်းချသည့် အရက်ပုန်းကို သောက်သုံးကာ သေဆုံးသွားခဲ့သောကြောင့် ထိုလူကိုလည်း ရဲက ဖမ်းဆီးခဲ့သည်ဟု ဆိုသည်။
မွတ်စလင်အများစု နေထိုင်သော အင်ဒိုနီးရှားနိုင်ငံတွင် တရားမဝင်အရက်ပုန်းများ သောက်သုံးပြီး သေဆုံးရသည့် ဖြစ်ရပ်များမှာ ယခင်ကလည်း ဖြစ်ပေါ်ခဲ့ဖူးသည်။ ၂၀၁၄ ခုနှစ်ကလည်း ဂျာဗားပြည်နယ်တွင် လူတစ်ဒါဇင်ကျော်ခန့်မှာ တရားမဝင်အရက်များ သောက်သုံးပြီး သေဆုံးသွားခဲ့သည်။
၂၀၀၉ခုနှစ်ကလည်း နိုင်ငံခြားသား ၄ယောက်အပါအဝင် လူ ၂၅ဦးမှာ မက်သနောခတ်ထားသည့် ဆီအုန်းဝိုင်များကို သောက်သုံးပြီးနောက် သေဆုံးသွားခဲ့ကြသည်။
တူနီးရှားနိုင်ငံရှိ အပန်းဖြေကမ်းခြေတွင် အိုင်အက်စ်တို့တိုက်ခိုက်၍ နိုင်ငံခြားဧည့်သည်အများစုအပါအဝင် လူ ၃၉ ဦးသေဆုံး
By တူးနစ် 
တူနီးရှားနိုင်ငံရှိ ဆော်စီအပန်းဖြေမြို့ ကမ်းခြေတွင် တိုက်ခိုက်မှုဖြစ်ရာနိုင်ငံခြားသားအများစုအပါအဝင် လူပေါင်း ၃၉ ဦးသေဆုံးကြောင်း တာဝန်ရှိသူများက ပြောသည်။
စီစီတီဗီကင်မရာတွင် သံသယရှိသည့် သေနတ်သမားတစ်ဦး လမ်းပေါ် လဲကျသေဆုံးနေသည်ကို တွေ့ရှိသည်။
သေဆုံးသူများတွင် တူနီးရှားနိုင်ငံသားများ၊ ဗြိတိန်၊ ဂျာမနီ၊ ဘယ်လ်ဂျီယမ်၊ ပြင်သစ်နိုင်ငံသားများနှင့် အိုင်ယာလန်နိုင်ငံ သားတစ်ဦးတို့လည်းပါဝင်ပြီး ယင်းတိုက်ခိုက်မှုကို အစ္စလာမ်မစ်နိုင်ငံအဖွဲ့ အိုင်အက်စ်တို့က ကျုးလွန်ကြခြင်းဖြစ်သည်။
မတ်လအတွင်းကလည်း တူးနစ်မြို့တော်ရှိ ပြတိုက်တစ်ခု တိုက်ခိုက်မှုဖြစ်ပြီး နိုင်ငံခြားခရီးသွားဧည့်သည်အများစုအပါအဝင် လူ ၂၂ ဦးသေဆုံးခဲ့သည်။
ဇွန် ၂၆ ရက်က ဖြစ်ပွားသည့် ယခုတိုက်ခိုက်မှုက မိမိတို့လက်ချက်ဖြစ်ကြောင်း အိုင်အက်စ်တို့က ပြောသည်။
အိုင်အက်စ်ထောက်ခံသူများကိုလည်း ရမဇန်မွတ်စလင်ဥပုသ်လအတွင်း တိုက်ခိုက်မှုများလုပ်ဆောင်ကြရန် အိုင်အက်စ် တို့က ဆော်သြထားသည်။
တူနီးရှားဝန်ကြီးချုပ် ဟာဘစ်အီဆစ်က သေဆုံးသူအများစုက ဗြိတိန်နိုင်ငံသားဖြစ်သည်ဟု ပြောသော်လည်း အသေးစိတ် ထုတ်ပြန်ခြင်းမရှိပေ။
တိုက်ခိုက်မှုအတွင်း သေဆုံးသည့် ဗြိတိန်နိုင်ငံသားမှာ ငါးဦးရှိသည်ဟု ဗြိတိန်နိုင်ငံခြားရေးဝန်ကြီး ဖိလစ်ဟာမွန်ကပြောခဲ့သည်။
ကမ္ဘောဒီးယားတွင် ဗုံးဟောင်းဖြင့် ဆော့ကစားရာမှ ပေါက်ကွဲကာ ကလေးနှစ်ဦး သေဆုံး
By ဘီဘီစီ 
ကိုလံဘို၊ ဖေဖော်ဝါရီ ၈ ။             ။ ကမ္ဘောဒီးယားနိုင်ငံတွင် မပေါက်ကွဲသေးသည့် ဗုံးဟောင်းဖြင့် ဆော့ကစားကြရာမှ ဗုံးကပေါက် ကွဲကာ ကလေးငယ်နှစ်ဦး သေဆုံးခဲ့သည်။
ကမ်ပွန်ဒေသတွင် ငှက်လိုက်ဖမ်းသည့် အသက် ၁၂ နှစ် ၁၄ နှစ်အရွယ် ညီအစ်ကိုဝမ်းကွဲ တော်စပ်သူ ကလေးနှစ်ဦးက ဗုံးဟောင်းတစ်လုံးကို တွေ့ရှိကာ ဆော့ကစားရာမှ ယခုကဲ့သို့ ဖြစ်ရ ကြောင်း ရဲဌာနက အေအက်ဖ်ပီသို့ ပြောသည်။
ကလေးနှစ်ဦးက ပုဆိန်တစ်လက်ဖြင့် တွေ့ရှိသည့် ဗုံးကို ကော်ထုတ်ခဲ့ခြင်း ဖြစ်သည်။
ကမ္ဘောဒီးယားနိုင်ငံသည် ၁၉၆၀ မှ ၁၉၉၀ ခုနှစ်များကြား ဆယ်စုနှစ်သုံးခုစာ ပဋိပက္ခများ၏ အမွေအနှစ်အဖြစ် ကမ္ဘာပေါ်တွင် မြေမြုပ်မိုင်းများ များစွာ ကျန်ရှိနေသေးသည့် နိုင်ငံတစ်နိုင်ငံ ဖြစ်သည်။
လိုက်ပါလာသည့် တတိယကလေးငယ်က ဗုံးမှန်ခြင်း မရှိ၍ ရွာသားများကို လာပြောရာမှ ရဲဌာနသို့ သတင်းရောက်လာခဲ့ခြင်း ဖြစ်သည်။
ယင်းဗုံးဟောင်းမှာ ရုရှလုပ် RPG-2 ဗုံးဟောင်းတစ်လုံဖြစ်ပြီး ၁၉၇၀ နောက်ပိုင်းနှစ်များက ကျုးကျော်လာသည့် ဗီယက်နမ်တပ်များ အသုံးပြုခဲ့သည့် စစ်လက်ကျန်ဗုံးဟောင်း ဖြစ်သည်။
ထိုင်ဝမ်ငလျင် သေဆုံးသူ ၁၀၀ ကျော်လာနိုင်
By စီအင်န်အေ 
တိုင်ပေ၊ ဖေဖော်ဝါရီ ၈ ။              ။ ထိုင်ဝမ်တွင် ငလျင်ကြောင့် ပြိုကျသည့် အဆောင်အအုံတွင်းမှ နာရီ ၆၀ ကျော်ကြာ ပိတ်မိနေ သူများမှ ရှစ်နှစ်အရွယ်မိန်းကလေးတစ်ဦးနှင့် အဒေါ်ဖြစ်သူတို့ကို အပြိုအပျက်များအောက်မှ အသက် ရှင်လျက် ကယ်ထုတ်နိုင်ခဲ့သည်။
ယခုငလျင်ကြောင့် သေဆုံးသူဦးရေမှာ ၁၀၀ ကျော်လာနိုင်ကြောင်း တိုင်နန်းမြို့တော်ဝန်က သတိပေးထားသည်။ တရားဝင်ထုတ်ပြန်ထားချက်များအရ သေဆုံးသူဦးရေသည် ၃၈ ဦးအထိ ရှိပြီး ပျောက် ဆုံးနေသူပေါင်း ၁၀၀ ကျော်ထက်မနည်းရှိနေသည်။
တရုတ်နှစ်သစ်ကူး အားလပ်ရက်အစ ဖေဖော်ဝါရီ  ၆ ရက် နံနက် ၄ နာရီဝန်းကျင်တွင် ငလျင် လှုပ်သွားခဲ့ခြင်း ဖြစ်သည်။ တိုင်နန်းမြို့က အဆောက်အအုံတစ်ခု ပြိုကျရာတွင် အသေအပျောက် အများဆုံး ဖြစ်သည်။
ယင်းအထပ် ၁၇ ထပ်အဆောက်အအုံ အပျက်အစီးများအောက်တွင် ကယ်ဆယ်ရေးကို ပစ်မှတ်ထား ဆောင်ရွက်လျက်ရှိပြီး ၁၀၀ ကျော်နည်းပါးမှာ ပျောက်ဆုံးနေဆဲဖြစ်ပြီး ယင်းအပျက်အ စီးများအောက်တွင် ပိတ်မိနေဖွယ် ရှိနေသည်။
ယင်းအဆောက်အအုံ ပြိုကျမှုနှင့် ပတ်သက်ကာ တည်ဆောက်ရေးနှင့် ပတ်သက်ပြီး စုံစမ်းစစ် ဆေးမှု လုပ်ဆောင်နေသည်။
မြောက်ကိုရီးယား၏ ဒုံးကျည်ပစ်လွှတ်မှုကို ရှုတ်ချဟု ထိုင်းကလည်း ထုတ်ပြန်
By ဘန်ကောက်ပို့စ် 
ဘန်ကောက်ပို့စ်၊ ဖေဖော်ဝါရီ ၈ ။          ။ မြောက်ကိုရီးယား၏ တာဝေးဒုံးကျည်ပစ်လွတ်မှုကို ကုလသမဂ္ဂ၏ ဆုံးဖြတ်ချက်များကို ချိုးဖောက်မှုအဖြစ် နိုင်ငံတကာ၏ ရှုတ်ချမှုတွင် ထိုင်းကလည်း ဖေဖော်ဝါရီ ၈ တွင် ပါဝင်လာသည်။ လုံခြုံရေးကောင်းစီက မြောက်ကိုရီးယားအပေါ် ပိတ်ဆို့ ဒဏ်ခတ်မှုအသစ်များ ချမှတ်မည်ဟု ကတိပြု ထားသည်။
မြောက်ကိုရီးယားက တာဝေးပစ် ဒုံးကျည်ပစ်လွှတ်ကြောင်း သိရသည့်အတွက် အထူးပင် ဝမ်းနည်းကြောင်း ထုတ်ဖော်ပြောကြားရန် ဆန္ဒရှိသည်ဟု ဖေဖော်ဝါရီ ၈ က နိုင်ငံခြားရေးဝန်ကြီးဋ္ဌာန၏ ကြေညာ ချက်တစ်ခုတွင် ဖော်ပြထားသည်။ မြေကမ္ဘာလေ့လာရေး ဂြိုဟ်တုတစ်ခုကို ပစ်လွှတ်သည်ဟုမြောက်ကိုရီးယားက ပြောကြားသည့်တိုင်ယင်းမှာ လုံခြုံရေးကောင်စီ၏ ဆုံးဖြတ်ချက်များကို ချိုးဖောက်ခြင်းဖြစ် သည်ဟု ဝန်ကြီးဋ္ဌာနက ဆိုသည်။
ယခုကဲ့သို့ အပြုအမူမှာ မြောက်ကိုရီးယား၏ ဆက်လက် လုပ်ဆောင်နေသည့် နျူကလီးယား အစီအစဉ်အပေါ် နိုင်ငံတကာ အသိုင်းအဝိုင်း၏ စိုးရိမ်မှုများကို ဂရုမစိုက်ကြောင်း ပြသနေသည်ဟု ကြေညာ ချက်တွင် ဖော်ပြသည်။
မြောက်ကိုရီးယားအနေဖြင့် ၎င်း၏ နျူကလီးယား အစီအစဉ်ကို ရပ်တန့်ရန် တိုက်တွန်းရင်း ထိုင်းအနေဖြင့် ဇန်နဝါရီ ၆ က ၎င်း၏ ရပ်တည်ချက်ကို ထပ်မံပြောကြား လိုပြီး မြောက်ကိုရီးယား၏ နျူအရေးအတွက် ခြောက်နိုင်ငံအစည်းအဝေးကို စောစီးစွာ ကျင်းပရန် မေတ္တာရပ်ခံကြောင်းလည်း ဖော်ပြခဲ့သည်။
မြောက်ကိုရီးယား၏ ပစ်လွှတ်မှုကို လုံခြုံရေးကောင်စီက ဖေဖော်ဝါရီ ၇ တွင် တစ်ညီတစ်ညွတ် တည်း ရှုတ်ချခဲ့သည်။ ဇန်နဝါရီလက ဟိုက်ဒရိုဂျင်ဗုံးတစ်လုံး စမ်းသပ်ဖောက်ခွဲသည်ဟု မြောက်ကိုရီး ယားက ပြောကြားပြီးနောက် ဖေဖော်ဝါရီက မြောက်ကိုရီးယား၏ ပစ်လွှတ်မှု ပေါ်လာခဲ့ခြင်း ဖြစ်သည်။
မြောက်ကိုရီးယား၏ နျူကလီးယားနှင့် ဒုံးကျည်စမ်းသပ်မှုများနှင့် ပတ်သက်သော မြောက်ကိုရီးယား၏ အန္တိမရည်ရွယ်ချက်မှာ နျူလက်နက်တပ် ဒုံးကျည်များကို အမေရိကန်နိုင်ငံအထိ ပစ်လွှတ်နိုင်ရေး ဖြစ်သည်။
မြောက်ကိုရီးယား၏ ခြိမ်းခြောက်မှုများမှ တောင်ကိုရီးယားနှင့် ဂျပန်အပါအဝင် မဟာမိတ်နိုင်ငံ များ၏ လုံခြုံရေးနှင့် ကာကွယ်ရေးအတွက် အမေရိကန်၏ ကတိကဝတ်ကို အမေရိကန်နိုင်ငံခြားရေး ဝန်ကြီးက ဖေဖော်ဝါရီ ၇ က ထပ်မံ ပြောကြားခဲ့သည်။
အိမ်မှုကိစ္စမလုပ်သည့် ဇနီးကို ခင်ပွန်းက တရားစွဲ
By Fox News 
ရောမ၊ ဖေဖေဝါရီ ၈ ။           ။ လင်မယားဆိုတာ အရင်းနှီးဆုံး သူစိမ်းတွေလို့ ဆိုရိုးရှိတယ် မဟုတ်လား။ တစ်အိုးတစ်အိမ် ထူထောင်ကြတဲ့အခါ ကိုယ်စီကိုယ်ငှ တာဝန်မယူကြဘူးဆိုရင် အချစ်ဝင်ရမယ့် အစာ အပြစ်မြင်စရာ တွေက များလာတတ်ပါတယ်။ အီတလီက ခင်ပွန်းသည် တစ်ယောက်ကတော့ ဇနီးဖြစ်သူကို အိမ်မှု ကိစ္စတွေ မလုပ်တဲ့အတွက် ရုံးတော်ကို ဦးတိုက်လျှောက်ထား တရားစွဲတဲ့အခါမှာ အာဏာပိုင်တွေက အမှုကို ကြားနာစစ်ဆေးဖို့ သဘောတူလိုက်ကြပါတယ်။
စွဲချက်ကတော့ မိသားစုကို ဆိုးရွားစွာ ဆက်ဆံမှုပါတဲ့။ တကယ်လို့ အပြစ်ရှိကြောင်း ထင်ရှားခဲ့ ရင် ထောင် ၆ နှစ်အထိ ပြစ်ဒဏ်ကျခံရနိုင်တော့ အသေးအဖွဲလို့တော့ သဘောထားလို့ မရပါဘူး။
ဒီအမည်မဖော်လိုသူ အသက် ၄၇ နှစ်ရှိပြီဖြစ်တဲ့ လင်ယောကျာ်းက အသက် ၄၀ အရွယ်ရဲ့ မလှုပ်မချောက် အမူအရာနဲ့ အိမ်ရဲ့ မသန့်ရှင်းတဲ့ အခြေအနေကြောင့် သူ့မှာ အစော်ကားခံလာနေခဲ့ ရတာ နှစ်နှစ်နီးပါး ရှိပြီလို့ ပြောပါတယ်။
တောင်ကိုရီးယားတွင် ဒုံးကျည်ကာကွယ်ရေး စနစ်ဖြန့်ကြက်ရန် အမေရိကန် ကူညီမည်
By ဘီဘီစီ 
ဆိုးလ်၊ ဖေဖော်ဝါရီ ၉ ။              ။ တောင်ကိုရီးယားနိုင်ငံတွင် ဒုံးကျည်ကာကွယ်ရေး စနစ်ဖြန့်ကြက်သွားရေးအတွက် အမေရိကန်က ကူညီဆောင်ရွက်ပေးမည်ဖြစ်ကြောင်း ပင်တဂွန်တာဝန်ရှိ သူများက ပြောသည်။
ဖေဖော်ဝါရီ ၇ ရက်က မြောက်ကိုရီးယားနိုင်ငံ၏ တာဝေးပစ်ဒုံးကျည်ပစ်လွှတ်မှုအပြီး ခြိမ်းခြောက်မှုများ ကြီးထွားလာခြင်းအတွက် ယင်းသို့ တောင်ကိုရီးယားနိုင်ငံတွင် ဒုံးခွင်းဒုံးစနစ် တပ်ဆင်ပေးထား ရမည်ဖြစ်ကြောင်း ယင်းတာဝန်ရှိသူများက ဆိုသည်။
မြောက်ကိုရီးယားနိုင်ငံက ဂြိုလ်ပတ်လမ်းအတွင်းသို့ ဂြိုလ်တု သို့မဟုတ် အခြားအာကာသပစ္စည်းကို လွှတ်တင်ထားကြောင်း အမေရိကန်တာဝန်ရှိသူများက ဖေဖော်ဝါရီ ၈ ရက်က ပြောထားသည်။
သို့သော်လည်း ယင်းသို့ ဂြိုလ်ပတ်လမ်းအတွင်းသို့ ဒုံးပျံဖြင့် လွှတ်တင်ခြင်းသည် တာဝေးပစ်ဒုံးကျည်များ ပစ်လွှတ်နိုင်ရေးအတွက် စမ်းသပ်မှုတစ်ရပ်အနေဖြင့် လုပ်ဆောင်ခြင်းဖြစ်ကြောင်း ၎င်းကပြော သည်။
မြောက်ကိုရီးယားနိုင်ငံကမူ နိုင်ငံ၏ ငြိမ်းချမ်းသောအာကာသ အစီအစဉ်များမှ အပိုင်းတစ်ရပ်အနေဖြင့် လွှတ်တင်ခြင်းဖြစ်ကြောင်း ပြောဆိုထားသည်။
ဟောင်ကောင်တွင် လမ်းဘေးစျေးသည်များနှင့် ရဲများ ထိပ်တိုက်ပဋိပက္ခဖြစ်
By ဘီဘီစီ 
ဟောင်ကောင်၊ ဖေဖော်ဝါရီ ၉ ။             ။ ဟောင်ကောင်တွင် လမ်းဘေး၌ ခွင့်ပြုချက်မဲ့ အစားအစာရောင်းချသည့် ဆိုင်များအား ရဲက ရှင်းလင်းမှုအတွင်း ထိပ်တိုက်တွေ့ဆုံပဋိပက္ခဖြစ်ပွားသည်။
မောင့်ကော့အရပ် လမ်းဆုံလမ်းခွမှ လမ်းဘေးဈေးသည်များကို ဖေဖော်ဝါရီ ၉ ရက် နံနက် အစောပိုင်းက ဖယ်ရှားရှင်းလင်းရာမှ ပဋိပက္ခများ စတင်ပေါ်ပေါက်ခြင်းဖြစ်သည်။
စိတ်ဆိုးဒေါသထွက်နေကြသည့် ဈေးသည်များက တုတ်များ၊ ကျောက်ခဲများဖြင့် ရဲများကို ပစ်ခတ်ကြပြီး ရဲကလည်း နံပါတ်တုတ်များ၊ ငရုတ်ကောင်းဖျန်းဆေးများဖြင့် ဖြိုခွင်းသည်။
ရဲက နှစ်ကြိမ် သတိပေးပစ်ခတ်မှု သေနစ်ပစ်ဖောက်ကြောင်း၊ ဒဏ်ရာရသူများတွင် ရဲများအပါအဝင် လူပေါင်း ၄၄ ဦး ဒဏ်ရာရကြောင်း အကြီးတန်းရဲအရာရှိတစ်ဦးက ပြောသည်။
အဆိုပါ ထိပ်တိုက်တွေ့မှုတွင် လူအုပ်က ရာပေါင်းများစွာရှိပြီး ဟောင်ကောင်အစိုးရက ယင်းအကြမ်းဖက်မှုကို ပြစ်တင်ရှုတ်ချသည်။
"""လူအုပ်က ရဲကားနဲ့ ရဲဌာနကို ဖျက်ဆီးကြတယ်။ နောက်ပြီး မီးတင်ရှို့တာတွေလည်း လုပ်တယ်။ ကျောက်ခဲတွေ၊ တုတ်တွေနဲ့ ပစ်လို့ ရဲတွေလည်း ဒဏ်ရာရကုန်ကြရတယ်။ အခုလို လုပ်နေကြတာက ဒီနေရာမှာ ရှိတဲ့ ပြည်သူတွေနဲ့ ရဲတွေရဲ့ လုံခြုံရေးကို အပြင်းအထန်ထိခိုက်စေတယ်။""ဟု အစိုးရက ပြောသည်။"
အိန္ဒိယစီးပွားရေးဖွံ့ဖြိုးမှု ၂၀၁၅ တွင် တရုတ်ကို ကျော်တက်
By ဘီဘီစီ 
နယူးဒေလီ၊ ဖေဖော်ဝါရီ ၉ ။             ။ ၂၀၁၅ ခုနှစ်တွင် အိန္ဒိယနိုင်ငံ၏ စီးပွားရေးဖွံ့ဖြိုးနှုန်းက ၇ ဒသမ ၅ ရာခိုင်နှုန်း ပျှမ်းမျှရှိခဲ့ရာ တရုတ်နိုင်ငံက ၆ ဒသမ ၉ ရာခိုင်နှုန်းသာ ရှိနေ၍ လျင်မြန်စွာ ဖွံ့ဖြိုးနှုန်း ပိုသာလွန်ခဲ့ခြင်းဖြစ်ကြောင်း တရားဝင်စာရင်းများတွင် ဖော်ပြသည်။
ကာလရှည်အတွင်း ယင်းသည် ပုံမှန်မဟုတ်ဘဲ မျှော်လင့်ထားခြင်းလည်း မရှိသည့် ဖြစ်ရပ်ဖြစ်ကာ အိန္ဒိယက တရုတ်ထက်ပို၍ ဖွံ့ဖြိုးမှုနှုန်း မြန်ဆန်နေခြင်းပဲဖြစ်သည်။
ယင်းသို့ တရုတ်ထက် အိန္ဒိယက သာလွန်ခဲ့ခြင်းသည် ၁၉၈၁၊ ၁၉၈၉၊ ၁၉၉၀ နှင့် ယခု ၂၀၁၅ တို့တွင် ဖြစ်ပေါ်ခဲ့ပြီး ထောင်စုနှစ်အတွင်း စီးပွားရေးသာလွန်မှု ပထမဆုံး သက်သေပြယုဂ်လည်းဖြစ်သည်။
အောက်တိုဘာမှ ဒီဇင်ဘာ သုံးလပတ်အတွင်း ဖွံ့ဖြိုးနှုန်းက ယခင်သုံးလပတ်များထက် အနည်းငယ်ကျပြီး ၇ ဒသမ ၃ ရာခိုင်နှုန်းရှိကြောင်း အိန္ဒိယအစိုးရက ထုတ်ပြန်သည်။
၂၀၁၅ နောက်ဆုံးသုံးလပတ်တွင် စီးပွားရေး ကျဆင်းမှုများ ရှိခဲ့လင့်ကစား ဖွံ့ဖြိုးမှုနှုန်းက အလားတူသုံးလပတ် တရုတ်ဖွံ့ဖြိုးမှုထက် သာလွန်ခဲ့သည်။
အိန္ဒိယနိုင်ငံသည် စီးပွားရေးဖော်ဆောင်မှုလုပ်ငန်းများတွင် ပြက္ခဒိန်နှစ်ထက် တိုင်းတာခြင်းထက် ဘဏ္ဍာနှစ်ထက် တိုင်းတာခြင်းဖြစ်သည်။
အိန္ဒိယတောင်ပိုင်းတွင် ဥက္ကာခဲထိမှန်၍ လူတစ်ဦးသေဆုံးခဲ့ လူ့သမိုင်းတွင် ပထမဆုံးဖြစ်ရပ်ဟု ဆို
By ဘန်ကောက်ပို့စ် 
ချင်နိုင်း၊ အိန္ဒိယ၊ ဖေဖော်ဝါရီ - ၉ ။              ။ ဘတ်စကားယာဉ်မောင်းတစ်ဦး သေဆုံးစေခဲ့ပြီး၊ အခြား ၃ ဦးကို ထိခိုက်ဒဏ်ရာ ရရှိစေခဲ့သည့် ကောင်းကင်မှ ကျဆင်းလာသည့် အရာဝတ္ထုမှာ ဥက္ကာပျံ တစ်ခုဖြစ်ကြောင်း အိန္ဒိယအာဏာပိုင်များက ပြောကြားလိုက်ရာ အကယ်၍ မှန်ကန်ခဲ့ပါက မှတ်တမ်းရှိဖူးသမျှ သမိုင်းတလျှောက်တွင် ပထမဆုံး ဥက္ကာပျံကြောင့် သေဆုံးမှု ဖြစ်လာမည်ဖြစ်သည်။
အိန္ဒိယအနောက်တောင်ပိုင်း တမီနာဒူးပြည်နယ်တွင် ဖေဖော်ဝါရီ ၆ရက်နေ့က ဖြစ်ပွားခဲ့သည့် အဆိုပါဖြစ်ရပ်အတွက် အခြားသော အကြောင်းအချက်များလည်း ဖြစ်နိုင်ဖွယ်ရှိကြောင်း ကျွမ်းကျင် သူများက ပြောကြားသည်။
ထိုအရာဝတ္ထု ကျဆင်းလာသည့် အရှိန်ကြောင့် မြေကြီးထဲတွင် ၅ပေနက်သည့် ချိုင့်တစ်ခု ဖြစ်ပေါ်ခဲ့ရပြီး အနီးအနားရှိ အဆောက်အအုံမှ ပြတင်းမှန်များလည်း ကွဲကြေခဲ့ကာ လမ်းလျှောက်နေသည့် ယာဉ်မောင်းတစ်ဦးလည်း သေဆုံးခဲ့ရသည်ဟု Times of India သတင်းစာတွင် ဖော်ပြခဲ့သည်။
ထိုအရာဝတ္ထုမှာ ၁၁ဂရမ်ခန့်မျှသာ ရှိသောကြောင့် AAA ဓာတ်ခံတစ်လုံးစာမျှသာ လေးသည်ဟု သတင်းစာတွင် ဖော်ပြထားသည်။ ဒေသတွင်းမီဒီယာတွင် ဖော်ပြသည့် ပုံများအရ ထိုအရာဝတ္ထုမှာ အပြာရောင် ကျောက်တုံးတစ်တုံးဖြစ်ပြီး တမီနာဒူးဝန်ကြီးချုပ် ဂျယာလာလီသာ ဂျယာရမ်က ဥက္ကာခဲတစ်ခုဟု ပြောသော်လည်း သိပ္ပံပညာရှင်များကမူ ယခုအထိ အတည်ပြုရခြင်း မရှိသေးကြောင်းပြော ကြားခဲ့သည်။
ဘန်ဂလား နက္ခတ္တရူပဗေဒ အင်စတီကျုမှ တွဲဖက်ပါမောက္ခ အက်စ် ပီ ရာဇဂုရုကမူ ကျောက်တုံးမှာ ဥက္ကာခဲတစ်ခု ဖြစ်နိုင်သော်လည်း နောက်ထပ် စမ်းသပ်မှုများ ပြုလုပ်ရန် လိုအပ်သည်ဟု ပြောကြား ခဲ့သည်။
အကယ်၍ ဥက္ကာခဲမှန်ကန်ခဲ့ပါက မှတ်တမ်းရှိဖူးသမျှ သမိုင်းတလျှောက်တွင် ပထမဆုံး ဥက္ကာပျံကြောင့် သေဆုံးမှုဖြစ်သည်ဟု ၎င်းက ပြောကြားသည်။ “ဥက္ကာပျံအများစုက လေထုထဲမှာပဲ လုံးဝအငွေ့ပျံ သွားကြတော့ ကမ္ဘာမြေမျက်နှာပြင်ကို ရောက်မလာတတ်ကြပါဘူး”ဟု ၎င်းက အေအက်ဖ်ပီသို့ ပြောကြားခဲ့သည်။
“ကမ္ဘာမြေကို ထိမှန်တာ အလွန်ရှားပါးပြီး၊ မှတ်တမ်းတင်လာတဲ့ သမိုင်းတလျှောက်မှာ ဥက္ကာပျံကြောင့် သေဆုံးရတာမျိုးလည်း မရှိခဲ့ပါဘူး”ဟု ရာဇာဂုရုက ပြောကြားခဲ့သည်။ ဒုံးပျံ (သို့မဟုတ်) အာကာသ ယာဉ်တစ်စင်းမှ အပျက်အစီးအစအန တစ်ခုလည်း ဖြစ်နိုင်သည်ဟု ၎င်းက ထပ်လောင်း ပြောကြားသည်။
အိန္ဒိယကျောင်းဝန်းအတွင်း ကျားသစ်ဝင်ရောက်ရာမှ ၀ရုံးသုဉ်းကားမှုဖြစ်ပွား လူ ၃ ဦး ကုတ်ခြစ်ခံရ
By စီအင်အင် 
နယူးဒေလီ၊ ဖေဖော်ဝါရီ - ၉ ။             ။ အိန္ဒိနိုင်ငံ ဘန်ဂလိုးမြို့တွင် ကျောင်းဝင်းအတွင်းသို့ ကျားသစ်တစ်ကောင်ဝင်လာပြီး လူ ၃ ဦးကို ကုတ်ခြစ်ခဲ့ရာ အာဏာပိုင်များမှာ ကျားသစ်ကို ထိန်းချုပ်ရန် တစ်နေ့လုံးလုံး ကြိုးစားခဲ့ကြရသည်ဟု ဆိုသည်။
ဖေဖော်ဝါရီလ ၇ရက်နေ့က ဖြစ်ပွားခဲ့သည့် အဆိုပါတိုက်ခိုက်မှု ဗွီဒီယိုမြင်ကွင်းတွင် ပုဂလိကကျောင်း၏ ရေကူးကန်ကို ပတ်ပြေးနေကြသည့် အတောင်နှစ်ဆယ်ဝတ် မင်းယောကျာ်းများကို ကျားသစ်က ပြေးလိုက်နေပြီး၊ ထွက်ပြေးရန် ကြိုးစားသူများကို ခုန်အုပ်ကာ ကုတ်ခြစ်နေပုံများကို မြင်ရသည်ဟု ဆိုသည်။
အနီးအနားရှိ သစ်တောမှ ကျောင်းဝင်းအတွင်းသို့ လေလွင့်ရောက်ရှိလာပုံရသည့် ၆နှစ်အရွယ် ကျားသစ်အထီးကို နောက်ဆုံးတွင် မေ့ဆေးသေနတ်ဖြင့် ပစ်ခတ်ကာ ကုသရန်အတွက် တောရိုင်း တိရစ္ဆာန် ထိန်းသိမ်းရေးပန်းခြံသို့ ယူဆောင်သွားခဲ့ကြသည်ဟု ဆိုသည်။
ဒဏ်ရာရသွားသည့် သစ်တောဌာနအရာရှိမှာ သက်သာပျောက်ကင်းရျ် ဆေးရုံမှ ဆင်းခွင့်ရပြီဖြစ်ကြောင်းနှင့် တိုက်ခိုက်မှုတွင် အရိုးဒဏ်ရာရသွားသည့် တောရိုင်းတိရစ္ဆာန် သိပ္ပံပညာရှင်မှာလည်း ကုသမှု ခံယူနေရကြောင်း ကာနာတကာပြည်နယ် တောရိုင်းတိရစ္ဆာန် ထိန်းသိမ်းရေး အကြီးအကဲ ရာဗီ ရက်က ပြောကြားခဲ့သည်။
ကာနာတကာပြည်နယ်၊ ဒါဗန်ဂျရီခရိုင် ရဲချုပ်၏ ပြောကြားချက်အရ အဆိုပါ တုန်လှုပ်ခြောက်ခြားဖွယ် ဖြစ်ရပ်မှာ တနင်္ဂနွေနေ့ နံနက် ၄နာရီ ၁၅မိနစ်အချိန်ခန့်တွင် ဘန်ဂလိုး ဆင်ခြေဖုံးရှိ ဗစ်ဂျာ နိုင်ငံတကာ ကျောင်းမှ လုံခြုံရေးအစောင့်က ကျားသစ်ကို တွေ့ရှိရာမှ စတင်ဖြစ်ပွားခဲ့ခြင်းဖြစ်သည်ဟု ဆိုသည်။
နောက်တော့ ထောက်လှမ်းရေးကင်မရာတွင် ကျားသစ်ကို တွေ့ရှိခဲ့ရသော်လည်း နောက်ပိုင်း နေ့လယ်ခင်းအချိန်အထိ ပျောက်ဆုံးနေခဲ့သည်ဟု ဆိုသည်။
အာဏာပိုင်များက ရှာဖွေမှုကို ရပ်တော့မည့်ဆဲဆဲတွင်မှ ညနေ ၃နာရီ ၃၀မိနစ်ခန့်တွင် ကျောင်းနောက်ဘက်ရှိ ခြုံဖုတ်ထဲတွင် ကျားသစ်ကို ပြန်တွေ့ရခြင်းဖြစ်သည်ဟု ဆိုသည်။
ထို့နောက် ကျားသစ်က ကျောင်းအတွင်းသို့ ပြေးဝင်သွားရာ အာဏာပိုင်များက ရေချိုးခန်းတစ်ခုထဲတွင် သော့ခတ် ပိတ်လှောင်ထားခဲ့ကြသည်ဟု ဆိုသည်။
သို့ရာတွင် ကျားသစ်မှာ လေပြွန်ပိုက်မှတစ်ဆင့် ထွက်ပြေးလွတ်မြောက်သွားပြီး ရေကူးကန်ဝင်းထဲသို့ ရောက်ရှိလာရာမှ တိုက်ခိုက်မှု စတင်ဖြစ်ပွားခဲ့သည်ဟု ဆိုသည်။
ညနေ ၆နာရီ ၃၀မိနစ်ခန့်တွင် အာဏာပိုင်များက ကျားသစ်ကို မေ့ဆေးသေနတ်ဖြင့် ပစ်ခတ်ခဲ့ကြသော်လည်း ဆေးတန်းခိုး ချက်ချင်းမပြသဖြင့် ဖမ်းရ ခက်ခဲနေခဲ့ကြသည်။
နယူးဇီလန်မြို့တော်တွင် ၅ ဒသမ ရ ပြင်းအားရှိ ငလျင်လှုပ်
By ရိုက်တာ 
ဝယ်လင်တန်၊ ဖေဖော်ဝါရီ ၉ ။              ။ ဖေဖော်ဝါရီ ၉ က နယူးဇီလန်နိုင်ငံ၏ မြို့တော်ဝယ်လင်တန်တွင် ၅ ဒသမ ၇ ပြင်းအားရှိ ငလျင်တစ်ခုလှုပ်ခတ်ခဲ့သည်ဟု နိုင်ငံ၏ ငလျင်လေ့လာစောင့်ကြည့် သည့်အဖွဲ့က ပြောသည်။
ငလျင်၏ဗဟိုချက်မှာ South Island ၏မြောက်ဖက် စိန့်အာနောက်မြို့ကလေး၏ အရှေ့တောင်ဘက် ၃၅ကီလိုမီတာအကွာတွင်ရှိပြီး ၆၂ကီလိုမီတာအနက်မှ လှုပ်ခတ်ခဲ့ခြင်းဖြစ်သည်ဟု Geonet ၏ဝက်ဘ်ဆိုက်တွင် ဖော်ပြထားသည်။
"လူဦးရေ ၄၅၀,၀၀၀၀န်းကျင်ရှိ ဝယ်လင်တန်တွင် ငလျင်လှုပ်ခတ်မှုကို ခံစားခဲ့ရကြောင်း ရိုက်တာမှ မျက်မြင်သက်သေများက ဆိုသည်။ ပျက်စီးမှု၊ ဒဏ်ရာရရှိမှုတို့နှင့် ပတ်သက်၍ ကနဦးသတင်းများ ထွက်ပေါ်မလာသေးပေ။"
၂၀၁၆ သမ္မတရွေးပွဲတွင် နယူးယောက်မြို့တော်ဝန်ဟောင်း ဘလွန်းဘာ့ တစ်သီးပုဂလအနေဖြင့် ယှဉ်ပြိုင် အရွေးခံနိုင်
By ပရပ်စ်တီဗီ 
နယူးယောက်၊ ဖေဖော်ဝါရီ - ၉ ။              ။ နယူးယောက်မြို့တော်ဝန်ဟောင်း မိုက်ကယ် ဘလွန်းဘာ့က အမေရိကန်သမ္မတအဖြစ် ယှဉ်ပြိုင်အရွေးခံရန် စဉ်းစားနေကြောင်း ပြောကြားခဲ့ရာ ၂၀၁၆ သမ္မတရွေးကောက်ပွဲကို သိသိသာသာ ပုံစံပြောင်းသွားစေမည့် လှုပ်ရှားမှုတစ်ခုအဖြစ် ယူဆနေကြသည်။
ပြင်းထန်ဗြောင်းဆန်နေပြီးသား ပြိုင်ပွဲထဲတွင် ဝင်ရောက်အရွေးခံမည့် အလားအလာနှင့် ပတ်သက်၍ မေးမြန်းသည့်အခါတွင် ဖြစ်နိုင်ခြေမှန်သမျှကို စေ့ငုလေ့လာနေကြောင်း မီဒီယာထိပ်သီးကြီးက Financial Times သတင်းစာသို့ ပြောကြားခဲ့သည်။
“သမ္မတလောင်းတွေ ဘာတွေပြောသလဲ၊ မဲဆန္ဒရှင်တွေက ဘယ်လိုသဘောရှိလဲဆိုတာကို နားစွင့်နေပါတယ်”ဟု ဘလွန်းဘာ့က ပြောကြားခဲ့ပြီး၊ အမေရိကန်တွေဟာ အများကြီးပိုကောင်းတာနဲ့ ထိုက်တန် ပါတယ်ဟုလည်း ထပ်လောင်းပြောကြားခဲ့သည်။
လက်ရှိ သမ္မတလောင်းများ၏ စကားစစ်ထိုးပွဲများကိုလည်း ဝေဖန်ခဲ့ရာ လက်ရှိ စကားဝိုင်းတွေက ဆီသည်မ လက်သုတ်ဝတ်လို ဖန်တရာတေနေပြီး မဲဆန္ဒရှင်တွေကို စော်ကားနေတာပဲဟု ဘလွန်းဘာ့က ပြောကြားခဲ့သည်။
ဘလွန်းဘာ့မှာ ၎င်း၏ပါတီအပေါ် ရီပတ်ဘလီကင်သမ္မတလောင်း ဒေါ်နယ် ထရန့်အောင်မြင်နေမှုနှင့် ဒီမိုကရတ် ဟီလာရီ ကလင်တန်က ပြိုင်ဘက် ဘာနီ ဆန်းဒါးကို ရပ်တန့်ရန် မစွမ်းဆောင်နိုင်မှုများကို စိတ်ပျက်နေသောကြောင့် တစ်သီးပုဂလအဖြစ် ယှဉ်ပြိုင် အရွေးခံရန် စဉ်းစားနေကြောင်း ပြီးခဲ့သည့် ဇန်နဝါရီလက နယူးယောက်တိုင်း သတင်းစာတွင် ဖော်ပြခဲ့သည်။
ပြင်သစ်တွင် ဓာတ်ငွေ့စက်ရုံကို အစွန်းရောက်တစ်ဦးတိုက်ခိုက်ကာ စက်ရုံပိုင်ရှင်ကို ခေါင်းဖြတ်သတ်
By ပါရီ 
ပြင်သစ်နိုင်ငံ လိုင်ယွန်မြို့အနီးရှိ ဓာတ်ငွေ့စက်ရုံတစ်ရုံကို တိုက်ခိုက်ကာ ပိုင်ရှင်သူဌေးအား ခေါင်းဖြတ် သတ်ဖြတ်ခဲ့သည့်ကား သမားအား အစ္စလာမ်မစ်အစွန်းရောက်အဖွဲ့နှင့် ချိတ်ဆက်မှု ရှိသူဖြစ်မဖြစ် စုံစမ်းစစ်ဆေးလျက်ရှိကြောင်း တာဝန်ရှိသူများက ပြော သည်။
အသက် ၃၅ နှစ်ရှိ ယာဆင်ဆာလီ သည် ၎င်း၏ကားကို ပေါက်ပွဲစေတတ်သည့် ဓာတ်ငွေ့ရည်များသိုလှောင်ထားရာသို့ မောင်း သွင်းဖောက်ခွဲပစ်ခဲ့ခြင်းဖြစ်ပြီး ၎င်းအား ယင်းနေရာတွင်ပင် လက်ရဖမ်းဆီးနိုင်ခဲ့သည်။
ယာဆင်သည် ယင်းစက်ရုံတွင်ပင် အလုပ်လုပ်ကိုင်တစ်ဦးဖြစ်သည်။ ၎င်း၏ သူဌေးဖြစ်သူ စက်ရုံပိုင်ရှင်မှာ ခေါင်းဖြတ်သတ်ခံရပြီး အာရပ်စာတမ်းများပါသည့် အိတ်တစ်အိတ်အတွင်း သူဌေး၏ ခေါင်းပြတ်ကို ထည့်ထားသည်ကို တွေ့ရှိခဲ့သည်။
ယခုတိုက်ခိုက်မှုကြောင့် ပြင်သစ်နိုင်ငံအတွက် အစွန်းရောက်တိုက်ခိုက်မှု သတိပေးချက်များမြင့်တက်သွားစေခဲ့သည်။
ချမ်းသာသည့်နိုင်ငံများတွင် အမွှာမွေးဖွားနှုန်း နှစ်ဆမျှ မြင့်တက်လာဟုဆို
By Agence France-Presse 
ဝါရှင်တန်၊ ဖေဖော်ဝါရီ - ၉ ။           ။ ဖွံ့ဖြိုးပြီးနိုင်ငံများတွင် အမွှာမွေးဖွားမှုနှုန်းမှာ ဆယ်စုနှစ်လေးခုအတွင်း နှစ်ဆမြင့်တက်လာခဲ့သည်ဟု သုတေသီများက ဖေဖော်ဝါရီလ ၈ရက်နေ့တွင် ပြောကြားခဲ့ပြီး တွဲဖက်ပါလာနိုင်သည့် ကျန်းမာရေး အန္တရာယ်များကိုလည်း သတိပေးလိုက်သည်။
အမေရိကန် လူဦးရေနှင့် ဖွံ့ဖြိုးမှုသုံးသပ်ချက် ဂျာနယ်တွင် ပုံနှိပ်ဖော်ပြလာသည့် အဆိုပါ သုတေသနအရ ၁၉၇၅ ခုနှစ်က မွေးဖွားမှုပေါင်း ၁၀၀၀ တွင် အမွှာမွေးဖွားမှုနှုန်းမှာ ၉.၅သာ ရှိခဲ့ရာမှ ၂၀၁၁ ခုနှစ် တွင် ၁၆.၉ အထိ ရှိလာခဲ့သောကြောင့် အမေရကန်ပြည်ထောင်စုတွင် နှစ်ဆနီးပါးမျှ မြင့်တက်လာခဲ့သည်ဟု သိပ္ပံပညာရှင်များက ပြောကြားခဲ့သည်။
ဗြိတိန်၊ ဂျာမနီ၊ ပြင်သစ်၊ ဒိန်းမတ်နှင့် တောင်ကိုရီးယားတို့တွင်လည်း အလားတူ နှစ်ဆ မြင့်တက်လာခဲ့သည်ဟု ဆိုသည်။ ဖန်ပြွန်သန္ဓေသားနှင့် သားအိမ်လှုံ့ဆော်ခြင်းကဲ့သို့သော သိပ္ပံနည်းပညာများ ထွန်းကားလာသည့် ၁၉၇၀နှစ်များနောက်ပိုင်းတွင် ဆေးပညာအကူ မျိုးပွားမှုများ တိုးပွားလာသောကြောင့် အမွှာမွေးဖွားမှုနှုန်း မြင့်မားလာခဲ့ရခြင်းဖြစ်သည်ဟု သုတေသီများက ပြောကြားသည်။
သို့ရာတွင် ထိုနည်းစနစ်များမှာ တစ်ကြိမ် ကိုယ်ဝန်ဆောင်စဉ်တွင်ပင် သန္ဓေသား အမြောက်အများကို ထုတ်လုပ်ပေးနိုင်ခြေလည်း ရှိနေသည်ဟု ဆိုသည်။ “အမွှာမွေးဖွားမှုနှုန်းက ဆက်ပြီးမြင့်တက်နေ ဦးမလားဆိုတာတော့ မသေချာပါဘူး။ ဒါပေမယ့် အခုနှုန်းကိုပဲ လူထုကျန်းမာရေး အကျပ်အတည်းလို့ မြင်နေကြပါပြီ”ဟု တွဲဖက်သုတေသနမှူးဖြစ်သည့် ပြင်သစ် လူဦးရေသုတေသန အင်စတီကျုမှ ဂီလက်စ် ပစ်ဆန်က ပြောကြားသည်။
ကိုယ်ဝန်ဆောင်ရသည့် မိခင်အတွက် အန္တရာယ်ကြီးမားရုံမက အမွှာကလေးများမှာ တစ်ယောက်တည်းမွေးသည့် ကလေးများထက် ကျန်းမာရေး ပျော့ညံ့အားနည်းလေ့ရှိကြသည်ဟု ဆိုသည်။
အမွှွာများမှာ များသောအားဖြင့် လမစေ့ဘဲ မွေးဖွားလေ့ရှိကြပြီး၊ ကိုယ်အလေးချိန် နိမ့်ကျကာ ကလေးဘဝတွင်ပင် သေဆုံးလေ့ရှိကြသည်ဟု ဆိုသည်။ ပထမဆုံးအကြိမ် မိခင်လောင်းမှာ အသက်အရွယ် အားဖြင့် ကြီးရင့်နေပြီး၊ ငွေရေးကြေးရေး ပြည့်စုံအောင် (သို့မဟုတ်) ကလေးယူနိုင်လောက်သည့် အခြေအနေကို စောင့်ဆိုင်းနေကြရသောကြောင့်လည်း ဖန်ပြွန်သန္ဓေသားနှင့် အခြား နည်းစနစ်အကူ မျိုးပွားမှုများ မြင့်မားလာရခြင်းဖြစ်သည်ဟုလည်း သုတေသီများက ထောက်ပြသည်။
မိခင်များ ကလေးယူသည့် အသက်အရွယ်မှာလည်း အမေရိကန်ပြည်ထောင်စုတွင် ၁၉၈၀ခုနှစ်က ၂၂.၇နှစ်အရွယ်ဖြစ်သော်လည်း ယခုလက်ရှိကာလတွင် ၂၆နှစ်နှင့် အထက်သို့ ပြောင်းလဲလာခဲ့ပြီဖြစ် သည်ဟု ဆိုသည်။
၁၉၇၀ခုနှစ်က အသက် ၃၅နှစ်နှင့် ၃၉နှစ်ကြား ပထမဆုံးကလေးကို မွေးဖွားသူအရေအတွက်မှာ အမျိုးသမီး ၁၀၀၀တွင် ၁.၇ယောက်နှုန်းသာရှိခဲ့သော်လည်း ၂၀၁၂ခုနှစ်တွင် ၁၁ယောက်နှုန်းအထိ ထိုးတက်မြင့်မားလာခဲ့သည်ဟု ဆိုသည်။
ပါပူဝါနယူးဂီနီ ကမ်းလွန်တွင် ၆ ဒသမ ၄ ပြင်းအားရှိ ငလျင်လှုပ်
By အေအက်ဖ်ပီ 
ဆစ်ဒနီ၊ ဖေဖော်ဝါရီ ၉ ။            ။ ဖေဖော်ဝါရီ ၉ ရက်နေ့အစောပိုင်းက ပါပူဝါနယူးဂီနီနိုင်ငံ၏ ဘူဂိန်းဗီးလ်ကျွန်း ကမ်းရိုးတန်းအလွန်တွင် ပြင်းအား ၆ ဒသမ ၄ ရှိ ငလျင်တစ်ခုလှုပ်ခတ်ခဲ့ကြောင်း အမေရိကန် ငလျင်ပညာရှင်များက ပြောသည်။ သို့သော်လည်း ဆူနာမီသတိပေးချက် ချက်ခြင်းမထုတ်ပြန်ခဲ့ပေ။
ငလျင်သည် ထိုနေ့ နံနက် ၂ နာရီ ၁၉ မိနစ်က ပန်ဂူနာ၏ အနောက်တောင်ဘက် ၉၆ ကီလိုမီတာအကွာတွင် လှုပ်ခတ်ခဲ့သည်ဟု အမေရိကန် ဘူမိဗေဒလေ့လာတိုင်းတာရေးအဖွဲ့ (USGS) က ပြောသည်။
ငလျင်ဗဟိုချက်မှာ ဘူဂိန်းဗီးလ်ကျွန်းပေါ်မှ အေရာဝါမြို့၏ အနောက်တောင်ဘက် ၁၀၂ကီလိုမီတာဖြစ်ပြီး အနက်မှာ ၃၂ကီလိုမီတာဖြစ်သည်ဟု USGS ကပြောသည်။
အီရတ်နှင့် ဆီးရီးယားတွင် လေကြောင်း တိုက်ခိုက်မှုကို အဆုံးသတ်တော့မည်ဟု ကနေဒါ ကြေညာ
By အေအက်ဖ်ပီ 
အော့တဝါ၊ ဖေဖော်ဝါရီ - ၉ ။              ။ အီရတ်နှင့် ဆီးရီးယားတွင် အိုင်အက်စ် အကြမ်းဖက်အုပ်စုကို ပစ်မှတ်ထားသည့် လေကြောင်း တိုက်ခိုက်မှုများကို အဆုံးသတ်ကာ ဖေဖော်ဝါရီ ၂၂ ရက်တွင် ဂျက်တိုက်လေယာဉ် ၆စင်းကို နိုင်ငံသို့ ပြန်လည်ခေါ်ယူတော့မည်ဖြစ်ကြောင်း ကနေဒါက ဖေဖော်ဝါရီလ ၉ရက်နေ့တွင် ကြေညာခဲ့သည်။
ဝန်ကြီးချုပ် ဂျပ်စတင် ထရူးဒိုး၏ ယင်းလုပ်ရပ်မှာ လူထုသဘောထားနှင့် ဖီလာဆန့်ကျင်နေသည်။ ရေတို စစ်ရေးနှင့် နယ်မြေအောင်နိုင်မှု များအတွက် ကောင်းသော်လည်း ဒေသခံများအတွက် ရေရှည် တည်ငြိမ်မှုအတွက်မူ မကောင်းဟုဆိုကာ လေကြောင်းတိုက်ခိုက်မှုကို အဆုံးသတ်ပစ်မည်ဖြစ်ကြောင်း ယမန်နှစ် ဥပဒေပြုရွေးကောက်ပွဲများမတိုင်မီ မဲဆွယ်ရာတွင် လစ်ဘရယ်ခေါင်းဆောင် ထရူးဒိုးက ကတိပြုထားခဲ့သည်။
သို့ရာတွင် ပြီးခဲ့သည့် ဇန်နဝါရီလက ဂျကာတာနှင့် ဘာကီနာဖာဆိုတွင် အစ္စလာမ်အစွန်းရောက်များက ကနေဒါနိုင်ငံသား ၇ယောက်ကို သတ်ဖြတ်ခဲ့ပြီး နောက်ပိုင်းတွင် ကနေဒါနိုင်ငံသား သုံးပုံနှစ်ပုံက ဗုံးကြဲစစ်ဆင်ရေးကို ထောက်ခံရုံသာမကဘဲ၊ ထပ်မံရျ်ပင် တိုးချဲ့စေလိုသော ဆန္ဒရှိနေကြသည်။
ကနေဒါ၏ စစ်လေယာဉ်များ ရုပ်သိမ်းမှုကို သြစတြေးလျ၊ ဘာရိန်း၊ ဘယ်လ်ဂျီယံ၊ ဗြိတိန်၊ ဒိန်းမတ်၊ ပြင်သစ်၊ ဂျော်ဒန်၊ နယ်သာလန်၊ ဆော်ဒီ အာရေဗျ၊ တူရကီနှင့် ယူအေအီးတို့ပင် ပါဝင်နေသည့် အမေရိကန်ခေါင်းဆောင်သော ညွှန့်ပေါင်းတပ်ဖွဲ့ကို ဆန့်ကျင်သည့် ထိုးနှက်ချက်တစ်ရပ်အဖြစ် ယူဆနေကြသည်။ သို့ရာတွင် ယခုအချိန်အထိ ကနေဒါမှာ ညွှန့်ပေါင်းတပ်ဖွဲ့သို့ စတုတ္ထမြောက် အကြီးမားဆုံး ထည့်ဝင်နေသည့် နိုင်ငံဖြစ်သည်။
ထိုင်းတောင်ပိုင်းတွင် စစ်တပ်က ညင်းပန်းနှိပ်စက်မှုများရှိဟုဆို
By အေအက်ဖ်ပီ 
ဘန်ကောက်၊ ဖေဖော်ဝါရီ ၉ ။              ။ ပဋိပက္ခဖြစ်ပွားနေသော ထိုင်းနိုင်ငံတောင်ပိုင်းတွင် ထိုင်းစစ်တပ်က ဖမ်းဆီးထားသူများစွာ ညင်းပန်းနှိပ်စက်သည်ဟု လူ့အခွင့်အရေးအဖွဲ့များက ပြောသည်။
"နှိပ်စက်ရာတွင် ရိုက်နှက်ခြင်း၊ မွန်းကျပ်အောင်လုပ်ခြင်းနှင့် သတ်ပစ်မည်ဟု ခြိမ်းခြောက်ခြင်းတို့ပါဝင်သည်ဟု ဆိုသည်။ မွတ်စလင်များအများစုရှိရာ ထိုင်းနိုင်ငံ၏ တောင်ဘက်စွန်းရှိ ပြည်နယ်များကို အထူးလုံခြုံရေးဥပဒေများဖြင့် အုပ်ချုပ်လျက်ရှိပြီး ထိုင်း၏ အုပ်ချုပ်မှုကို ဆန့်ကျင်သော ၁၂နှစ်ကြာ တော်လှန်အုံကြွမှုကြောင့် လူပေါင်း ၆,၅၀၀ကျော်သေဆုံးပြီးဖြစ်ကာ အများစုမှာ အရပ်သားများသာဖြစ် သည်။"
အရေးပေါ်အမိန့်ဒီကရီပါဝင်သော စစ်ဥပဒေအရ သူပုန်ဟု မသင်္ကာသူများကို တရားစွဲခြင်းမပြုဘဲ ခြောက်ပတ်အထိချုပ်ထားနိုင်သည်ဟု လူ့အခွင့်အရေးအဖွဲ့များ၏ အစီရင်ခံစာတွင် ဖော်ပြထားသည်။ ယင်းအစီရင်ခံစာတွင် နှိပ်စက်မှုများအကြောင်း ကျယ်ကျယ်ပြန့်ပြန့်ဖော်ပြထားသည်။
လုံခြုံရေးတပ်ဖွဲ့ဝင်များနှင့် သောင်းကျန်းသူများစွာရှိနေသော အန္တရာယ်ဇုန်တစ်ခုတွင် ပြုလုပ်ခဲ့သည့် ရှားရှားပါးပါးသုတေသနတွင် ၂၀၁၄နှင့် ၂၀၁၅ကြား စစ်စခန်းများတွင် ကိုယ်ပိုင်းစိတ်ပိုင်းနှိပ်စက်မှု ၅၄မှုရှိခဲ့သည်ဟု ဖော်ပြထားသည်။ မသင်္ကာသူများသည် ရိုက်နှက်မှု၊ သေနတ်ဖြင့်ထောက်ခြိမ်းခြောက်မှု၊အမြင်အကြားစသည့်အာရုံများကို တားဆီးပိတ်ဆို့ခြင်းနှင့် မွန်းကျပ်အောင်လုပ်ခြင်း တို့ပြုလုပ် ခံရသည်ဟု လေ့လာသူများကဆိုသည်။
"""ကျမတို့ မှတ်သားထားတာတွေက ရေမှာပေါ်နေတဲ့ ရေခဲရဲ့အပိုင်းလောက်ပါ""ဟု သုသေသနအဖွဲ့တစ်ခုဖြစ်သော Cross Cultural Foundation မှ ပေါပင်ခေါင်ကာချွန်ကိယက်က ပြောသည်။ ထိုင်းတွင် ၂၀၁၄က စစ်တပ်က အာဏာသိမ်းပြီးနောက်ပိုင်း အခြေအနေပိုဆိုးလာသည်ဟု ၎င်းကပြောသည်။ ""အာဏာသိမ်းပြီးကတည်းက တာဝန်ယူမှု ကြီးကြပ်မှုမရှိဘဲ စစ်ကြောရေးအရာရှိတွေဟာ လက်လွတ် စပယ်လုပ်နေကြတာပါ""ဟု ၎င်းကရှင်းပြသည်။"
ပုန်ကန်သူများက ထိုင်းထံမှ ပိုမိုကြီးမားသည့် ကိုယ်ပိုင်အုပ်ချုပ်ခွင့် ရချင်နေသည်။ ထိုင်းသည် လွန်ခဲ့သည့်ရာစုနှစ်တစ်နှစ်ကျော်က တောင်ပိုင်းဒေသကို သိမ်းပိုက်ထားခြင်းဖြစ်သည်။
စစ်တပ်ပြောခွင့်ရအမျိုးသား ပရာမုတ်ပရွမ်အင်ကမူ နှိပ်စက်သည်ဆိုသည့် စွပ်စွဲချက်များကို ငြင်းဆိုခဲ့ပြီး စွပ်စွဲချက်များမှာ ထင်ရာမြင်ရာရမ်းသန်းပြောကြားနေခြင်းဖြစ်သည်ဟု ပြောကြားခဲ့သည်။
အင်ဒိုနီးရှားခုနှစ်ဦး အိုင်အက်စ်တို့နှင့် ပူးပေါင်းမှုဖြင့် ထောင်ဒဏ်ချမှတ်ခံရ
By စီအင်အေ 
ဂျာကာတာ၊ ဖေဖော်ဝါရီ ၉ ။            ။ အင်ဒိုနီးရှားလူမျိုးခုနှစ်ဦးသည် အိုင်အက်စ်၏ အစိတ်အပိုင်းဖြစ်မှု သို့မဟုတ် အကြမ်းဖက်အဖွဲ့အစည်းကို အဆင့်မြင့်တင်ပေးမှုတို့ဖြင့် ဖေဖော်ဝါရီ ၉က ထောင်ဒဏ်ချမှတ်ခံရသည်။
အစိုးရရှေ့နေများက ထောင်ဒဏ်ရှစ်နှစ်အထိ ချမှတ်ရန် တောင်းဆိုခဲ့သော်လည်း သုံးနှစ်မှ ငါးနှစ်အထိသာ ချမှတ်ခဲ့သည်။ တူအာဖက်ဘရီဝန်ဆီယာသည် အင်ဒိုနီးရှားတွင် အိုင်အက်စ်ကို ကြီးထွားလာအောင်လုပ်ဆောင်မှုဖြင့် အများဆုံးထောင်ဒဏ်ငါးနှစ်ကျခံရသည်။ ၎င်းသည် ဆီးရီးယားရှိ အင်ဒိုနီးရှားအိုင်အက်စ်အဖွဲ့ဝင်များအပါအဝင် အိုင်အက်စ်၏ သတင်းများ၊ ဗီဒီယိုများကိုမြင့်တင်ပေးသည့် ဝက်ဆိုက်တစ်ခုဖြစ်သော Al-Mustaqbal.net ကို ပူးတွဲတည်ထောင်သူဖြစ်သည်။
ထို့အပြင် ၎င်းသည် ၂၀၁၃က မြို့တော်တွင် အကြမ်းဖက်အဖွဲ့အစည်း၏ ကြေညာချက်အပါအဝင် အင်ဒိုနီးရှားတွင် အိုင်အက်စ်၏ လှုပ်ရှားမှုများတွင် တက်ကြွစွာပါဝင်ခဲ့သည်။ အသားလုံးကျော်ရောင်းသူ အာမက်ဂျူနယ်ဒီသည် ဆီးရီးယားရှိ အိုင်အက်စ်နှင့် ပူးပေါင်းမှုအတွက် အပြစ်ရှိကြောင်းတွေ့ရှိခဲ့ပြီး ထောင်သုံးနှစ်ချမှတ်ခံရသည်။
အစိုးရရှေ့နေများက အာမက်အတွက် ထောင်ငါးနှစ်ချရန် တောင်းဆိုခဲ့သော်လည်း အာမက်က နောင်တရကြောင်းပြသနေသည်ဟု ပြောသည်။
ကူဝိတ်ရှိ ရှီးအိုက်ဗလီ အသေခံဗုံးခွဲတိုက်ခိုက်ခံရ၍ အနည်းဆုံး လူ၂၇ဦး သေဆုံး
By ကူဝိတ်စီးတီး 
ကူဝိတ်နိုင်ငံ မြို့တော် ကူဝိတ်စီးတီးရှိ ရှီယိုက်ဗလီတစ်ခုကို အသေခံဗုံးခွဲ၍ အနည်းဆုံးလူ ၂၇ ဦးသေဆုံးခဲ့သည်။
အသေခံဗုံးခွဲမှုတွင် ထိခိုက်ဒဏ်ရာရသူပေါင်း ဒါဇင်နှင့်ချီရှိပြီး အွန်လိုင်းတွင် ဗလီကြမ်းပြင်ပေါ် အပျက်အစီးများကြား သွေးသံရဲရဲ လူများလဲကျနေသည့် ဓာတ်ပုံများ ပျံ့နှံ့နေသည်။
မြို့အရှေ့ပိုင်း လူစည်ကားရာ ဆာဝါဘာအရပ်ရှိ အီမမ်ဆာဒါဗလီတွင် ဇွန် ၂၆ ရက် ဝတ်ပြုချိန်၌ အသေခံဗုံးခွဲတိုက်ခိုက်ခံ ရခြင်းဖြစ်သည်။
အစ္စလာမ်မစ်နိုင်ငံအဖွဲ့ အိုင်အက်စ်တို့၏ နောက်လိုက်အဖွဲ့တစ်ဖွဲ့က ယင်းတိုက်ခိုက်မှုကို ၎င်းတို့လုပ်ဆောင်ခြင်းဖြစ်သည် ဟု ပြောသည်။ အိုင်အက်စ်အဖွဲ့ကလည်း ယင်းသို့သော တိုက်ခိုက်မှုများကို ဆော်ဒီအာရေဗျနှင့် ယီမင်နိုင်ငံတို့တွင် လုပ်ဆောင်လျက်ရှိကြသည်။
ကူဝိတ်စီးတီးအုပ်ချုပ်ရေးမှူး သာဘတ်မူဟန်နာက ယခုအသေခံဗုံးခွဲမှုအတွင်း အနည်းဆုံးလူ ၂၇ သေဆုံးကြောင်းကို ရိုက်တာ သို့ ပြောသည်။ ဒဏ်ရာရသူ ၂၅ ဦးကို ဆေးရုံတင်ထားသည်ဟု ဆိုသည်။
အသေခံဗုံးခွဲသူကို မြင်တွေ့လိုက်သည့် ကူဝိတ်အမတ်တစ်ဦးက ပေါက်ကွဲမှုဖြစ်ချိန်မှ ဗလီအတွင်း လူ ၂၀၀၀ ခန့်အပြည့်ရှိနေ သည်ဟု ပြောကြားခဲ့သည်။
အသေခံဗုံးခွဲသူ၏ ရုပ်ဆင်းပျက်အလောင်းအရ ၎င်းအမျိုးသားသည် ငယ်ငယ်ရွယ်ရွယ်ပင်ရှိသေးကြောင်းသိရသည်။ ၎င်းအမျိုးသား က ဒူးထောက်ဝတ်ပြုနေကြသူများရှိနေရာ ဝတ်ပြုဆောင်အတွင်း လျှောက်လာခြင်းဖြစ်ကြောင်း၊ ကိုယ်တိုင် မျက်စိဖြင့် မြင်တွေ့ လိုက်ရာတွင် ၎င်းက အသက် ၂၀ ဝန်းကျင်အရွယ်သာရှိကြောင်း အမတ်ဖြစ်သူ ခါလီဆာလစ်က ရိုက်တာ သို့ပြောခဲ့သည်။
ယခုတိုက်ခိုက်မှုက အမျိုးသားစည်းလုံးညီညွတ်မှုကို ခြိမ်းခြောက်လာခြင်းပင်ဖြစ်ကြောင်း ကူဝိတ်ဝန်ကြီးချုပ် မူဘာရတ်အယ်လ် ဆာဘတ်ရှက်ကပြောပြီး ”ဒါပေမယ့် ဒီလိုတိုက်ခိုက်ရေးသမားတွေက သွေးခွဲနိုင်မှာ မဟုတ်ပါဘူး။ ကျွန်တော်တို့တွေရဲ့ စည်းလုံး ညီညွတ်မှုက ခိုင်မာနေပြီဖြစ်ပါတယ်။”ဟု ပြောခဲ့သည်။
ဗြိတိန်ကျေးလတ်က လေကို ဖန်ဘူးထဲထည့်ပြီး တရုတ်တွေကို ရောင်းစား
By ယူပီအိုင် 
ဟောင်ကောင်၊ ဖေဖော်ဝါရီ-၉ ။           ။ ဗြိတိသျှ စီးပွားရေးသမားတစ်ယောက်ဟာ ဗြိတိန်ကျေးလတ်လေကို ၂၀အောင်စဝင် ဖန်ဘူးတွေနဲ့ ထည့်ပြီး တစ်ဘူးကို ၁၅၅ဒေါ်လာနဲ့ လေထုညစ်ညမ်းမှု ဒဏ်ခံနေရတဲ့  တရုတ်ဖောက်သည်တွေကို ရောင်းချရာကနေ ပွပေါက်တိုးနေတယ်လို့ ဆိုပါတယ်။
ဟောင်ကောင်မှာနေထိုင်တဲ့ အင်္ဂလန်ဇာတိဖွား လီယို ဒီ ဝပ် (၂၇နှစ်)ဟာ ဗြိတိန် ကျေးလတ်က လေကို ဖန်ဘူးတွေထဲထည့်ပြီး တစ်ဘူးကို ၁၁၅ဒေါ်လာနဲ့ ရောင်းချနေရာမှာ သူ့ရဲ့ ထုတ်ကုန်အများစုကို   လေထု အကြီးအကျယ်ညစ်ညမ်းနေတဲ့ ပေကျင်း၊ ရှန်ဟိုင်းနဲ့ အခြားနေရာတွေကို တင်ပို့ရောင်းချနေရတယ်လို့ ဆိုပါတယ်။
ဝပ်ရဲ့ကုမ္ပဏီ Aethaer က အင်္ဂလန်နဲ့ ဝေလလို နေရာတွေက လေတွေကို ဖန်ဘူးထဲထည့် ရောင်းနေတာပဲ ဖြစ်ပါတယ်။
“ကျနော်တို့ အမှာစာတွေ အများကြီးရထားပါတယ်။ တစ်မူထူးခြားတဲ့ လေထုအခြေအနေကြောင့် ဝယ်ယူကြတဲ့သူတွေပါ။ တစ်ခါတစ်လေမှာ တောင်ထိပ်မှာ ရောက်နေပြီး၊ တစ်ခါတစ်လေမှာ ချိုင့်ဝှမ်းထဲရောက်နေတဲ့လူတွေပါ”လို့ ဒီ ဝပ်က ၎င်း၏ ကုမ္ပဏီဝဘ်ဆိုက်တွင် လွှင့်တင်ထားသည့် ဗွီဒီယိုတစ်ခုမှာ ပြောကြားခဲ့ပါတယ်။
ဒီလေဖန်ဘူးတွေကို ဟောင်ကောင်ဈေးလမ်းတွေမှာ ရောင်းချနေတဲ့ ဝပ်က နှစ်သစ်ကူး အထူးလျှော့ဈေးအနေနဲ့ ဖန်ဘူး ၁၅ဘူးကို ကန်ဒေါ်လာ ၁၂၀၀၀နဲ့ ရောင်းချနေတယ်လို့ ဆိုပါတယ်။
“သစ်တောမြေက သစ်ရွက်ကြိုကြား တိုးဝှေ့လာ၊ လျှိုမြောင်စမ်းချောင်းတွေကို ဖြတ်သန်းပြီး၊ ဓာတ်သတ္တုကြွယ်ဝတဲ့ ကျောက်ဆောင်တွေကို တိုးတိုက်လာတဲ့လေကို သဘာ၀ အော်ဂဲနစ်နည်းနဲ့ စစ်ထုတ် စုဆောင်းပြီး ဘူးသွင်းထားတာပါ”လို့ ကုမ္ပဏီရဲ့ ဝဘ်ဆိုက်မှာ ရေးသားထားပါတယ်။ ကုမ္ပဏီ စတင်တည်ထောင်ကတည်းက ယခုအချိန်အထိ လေဖန်ဘူး ၁၈၀ ရောင်းချရပြီးခဲ့ပြီလို့ ဆိုပါတယ်။
တောင်ကိုရီးယားတွင် ချထားမည့် အမေရိကန်၏ ဒုံးခွင်းဒုံးစနစ်က မြောက်ကိုရီးယားကို မရည်ရွယ် တရုတ်ကိုသာ ရည်ရွယ်ဟုဆို
By ပရက်စ်တီဗီ 
ဝါရှင်တန်၊ ဖေဖော်ဝါရီ ။        ။ ကိုရီးယားကျွန်းဆွယ်သို့ ဖြစ်နိုင်ဖွယ်ရာ အမေရိကန်၏ ဒုံးခွင်းဒုံးစနစ်တစ်ခုချထားခြင်းသည် မြောက်ကိုရီးယားကို ရည်ရွယ်ခြင်းမဟုတ်ဘဲ အမေရိကန်၏   နျူကလီးယားတိုက်ခိုက်မှုကို တန်ပြန်မည့် တရုတ်၏စွမ်းရည်ကို ထိန်းချုပ်ရန် ရည်ရွယ်ခြင်းဖြစ်သည်ဟု နိုင်ငံတကာရှေ့နေနှင့် နိုင်ငံရေးလေ့လာသုံးသပ်သူ အက်ဒဝပ်ကော်ရီဂန်က ပြောသည်။
အမေရိကန်စစ်တပ်သည် မြောက်ကိုရီးယား၏ တံခါးဝတွင် Terminal High Altitude Area Defense System (THAAD) ဒုံးခွင်းဒုံးစနစ်တစ်ခုကို ထားရှိရေး တောင်ကိုရီးယားနှင့် တရားဝင်   ဆွေးနွေးမှုများ စတင်မည်ဖြစ်ကြောင်း ဖေဖော်ဝါရီ ၈ ကကြေညာခဲ့သည်။ ဖေဖော်ဝါရီ ၇ က တာဝေးဒုံးကျည်တစ်ခုကို မြောက်ကိုရီးယားက ပစ်လွှတ်ပြီးနောက် ပင်တဂွန်၏   ကြေညာချက်   ပေါ်လာခဲ့ခြင်းဖြစ်သည်။
မြောက်ကိုရီးယား၏ ပဲ့ထိန်းဒုံးအစီအစဉ်ကိုတားဆီးရန် ကိုရီးယားကျွန်းဆွယ်တွင် ဒုံးခွင်းဒုံးစနစ်တစ်ခု ချထားလိုကြောင်း ဝါရှင်တန်က ပြောကြားခဲ့ခြင်းဖြစ်သည်။ ဂြိုဟ်တုတစ်ခုကို ပတ်လမ်းအတွင်း ပစ်လွှတ်ခြင်းမှာ လုံးဝတရားဝင်ပြီး နိုင်ငံအများလည်း ယင်းသို့လုပ်နေသည်ဟု ကော်ရီဂန်က ပရက်စ်တီဗီသို့ ဖေဖော်ဝါရီ ၉ တွင်ပြောသည်။
မြောက်ကိုရီးယားသည် အမေရိကန်နှင့် အခြားနိုင်ငံများ၏ ခြိမ်းခြောက်မှုခံနေရသဖြင် အခြားနိုင်ငံများကဲ့သို့ပင် ကိုယ့်ကိုယ်ကိုယ်ကာကွယ်ခွင့်ရှိသည်ဟု ၎င်းကပြောသည်။
ဂျာမနီတွင် ရထားနှစ်စင်း ခေါင်းချင်းဆိုင်တိုက်၍ ကိုးဦးသေဆုံးကာ ရာနှင့်ချီ ဒဏ်ရာရ
By ဘီဘီစီ 
ဘာလင်၊ ဖေဖော်ဝါရီ ၉ ။             ။ ဂျာမနီနိုင်ငံ ဘာဗားရီးယားပြည်နယ်တွင် ခရီးသည်တင်ရထားနှစ်စီး ခေါင်းချင်းဆိုင်တိုက်၍ လူကိုးဦးသေဆုံးကာ ရာနှင့်ချီကာ ဒဏ်ရာရသည်။
မြူးနစ်မြို့မှ တောင်ဖက် ၆၀ ကီလိုမီတာအကွာရှိ ရေပူစမ်းမြို့တစ်မြို့ဖြစ်သည့် ဘဒ်အက်ဘလင်းမြို့အနီးတွင် ရထားချင်း ခေါင်းဆိုင် တိုက်မိခြင်းဖြစ်သည်။
ခေါင်းချင်းဆိုင်တိုက်မိမှုကြောင့် ရထားနှစ်စင်းလုံး လမ်းချော်ကာ အပျက်အစီးများလည်း ရှိကြောင်း ရထားလမ်းအော်ပရေတာက ပြောသည်။
အပျက်အစီးများကြားမှ လူများကို အရေးပေါ်အဖွဲ့က ရဟတ်ယာဉ်များဖြင့် ရထားတွဲဆိုင်းများကို မတင်ပြီး နာရီများစွာ လုပ်ဆောင်လျက်ရှိနေသည်။
လူကိုးဦးသေဆုံးပြီး ဒဏ်ရာရသူပေါင်းမှာ ၁၀၀ ဝန်းကျင်ရှိကာ ၅၀ ခန့်က အပြင်းအထန်ဒဏ်ရာရကြောင်း ဌာနဆိုင်ရာရဲတပ်ဖွဲ့က တွစ်တာတွင် ဖော်ပြသည်။
ရထားနှစ်စီးစလုံးမှ မောင်းသူများနှင့် အစောင့်များက သေဆုံးသူများတွင်ပါဝင်ကြောင်း ဒေသရုပ်မြင်သံကြားမှ ရဲဌာနကို ကိုးကားကာ ထုတ်လွှင့်သွားသည်။
"""ရထားတိုက်မှုကို စေ့စေ့စပ်စပ် ကြည့်ရှုစစ်ဆေးမှုအရဆို အရှိန်နဲ့ ခေါင်းချင်းဆိုင်တိုက်တာပဲဖြစ်ပြီး တကယ့်ကို ဆိုးရွားတဲ့ မတော်တဆမှုပဲဖြစ်ပါတယ်။""ဟု ရဲတစ်ဦးက ပြောကြားခဲ့သည်။"
တရုတ်တွင်  ရင်ခွဲရုံတွင် တစ်ညထားခဲ့သည့် ကလေးအလောင်း မီးသဂြိုဟ်ခါနီး အသက်ပြန်ရှင်လာ
By ဘန်ကောက်ပို့စ် 
တရုတ်နိုင်ငံတွင် သေပြီဆိုကာ ရင်ခွဲရုံပို့ပြီး တစ်ညထားခဲ့သည့် ကလေးအလောင်းတစ်လောင်းသည် မီးသဂြိုဟ်ခါနီးလေး၌ အသက်ရှင်လာပြီး ပြန်လည်နိုးထလာခဲ့သည့် ဖြစ်ရပ်ဖြစ်ပွား ခဲ့ကြောင်း ဒေသတွင်း ရုပ်မြင်သံကြားက သတင်းထုတ်လွှင့်ခဲ့သည်။
ရှီကျန်းပြည်နယ်ရှိ ပန်အန်းဒေသက မီးသဂြိုဟ်စက်တွင် ဖေဖော်ဝါရီ ၅ ရက်က ယင်းကလေးအလောင်းကို အလုပ်သမားများက မီးသဂြိုဟ်ဖို့ လုပ်စဉ် ကလေးအလောင်းက ထငိုခြင်းဖြစ်ကြောင်း ရုပ်မြင်သံကြားချန်နယ်က ဖေဖော်ဝါရီ ၉ ရက်တွင် ပြသသည်။
ကလေးငယ်မှာ ယောက်ကျားလေးဖြစ်ပြီး ညပိုင်းက သေပြီဆိုကာ အပူချိန် ၁၂ ဒီဂရီစင်တီဂရိတ်ရှိ ရင်ခွဲရုံအတွင်း ၁၅ နာရီကြာထားရှိခဲ့ခြင်းဖြစ်သည်။
ကလေးမှာ ပြန်လည်အသက်ရှင်ကြောင်း တွေ့ရှိခဲ့ပြီးနောက် မီးသဂြိုဟ်စက်ဝန်ထမ်းများက ကလေး၏ ဖခင်ထံ အကြောင်းကြားပြီး ဆေးရုံ အထူးကြပ်မတ်ဆောင်သို့ ပြန်လည်ပို့ဆောင်ကုသမှုပေးခဲ့ရသည်။
"""ဒါက ကျွန်တော်တစ်သက်တာမှာ ပထမဆုံး ကြုံလိုက်ရတာပဲ။ တကယ် အံ့သြစရာကောင်းပါတယ်။""ဟု ဇန်နဝါရီလအတွင်းကမှ ယင်းကလေးငယ်မွေးဖွားခဲ့သည့် ပန်အန်းဆေးရုံက ဆရာဝန် တစ်ဦးက ပြောကြားသည်။"
ကလေးငယ်၏ ဖခင်ဖြစ်သူက ဖေဖော်ဝါရီ ၈ ရက်တွင် စတင်မည့် နှစ်သစ်ကူးပွဲအတွက် ၎င်းတို့နှင့် အတူရှိနေရန် ယင်းဆေးရုံတွင် ဇန်နဝါရီလအတွင်းကမှ မွေးဖွားသည့် ယင်းကလေးငယ်ကို ကလေးများကို ထားရှိသည့် အနွေးသေတ္တာအတွင်း ၂၃ ရက်ကြာထားရှိပြီး အိမ်သို့ ခေါ်ဆောင်သွားခဲ့ခြင်းဖြစ်သည်။
သို့သော်လည်း ကလေး၏ အခြေအနေမှာ အိမ်ပြန်ရောက်ပြီး ရက်ပိုင်းအတွင်း ကျန်းမာရေးဆိုးဆိုးဝါးဝါးဖြစ်လာခဲ့ခြင်းကြောင့် ဆေးရုံပြန်တင်ရကာ ဖေဖော်ဝါရီ ၄ ရက်တွင် ကလေးငယ် နှလုံးခုန် ရပ်တန့် သွားပြီဟု ဆရာဝန်များက သေဆုံးကြောင်း အတည်ပြုခဲ့ခြင်းဖြစ်သည်။
တူနီးရှားတွင် ဗလီ ၈၀ ခန့် ပိတ်ပစ်မည်ဟု ဝန်ကြီးချုပ်ပြော
By တူးနစ် 
တူနီးရှားနိုင်ငံ ကမ်းေခြေတစ်ခုတွင် လူပေါင်း ၃၉ ဦးသေဆုံးခဲ့သည့် တိုက်ခိုက်မှုဖြစ်ပြီးနောက် အကြမ်းဖက်မှုများ လှုံ့ဆော် သည့် နေရာများဟု သံသယရှိသော  ဗလီ ၈၀ ဝန်းကျင်ကို ပိတ်ပစ်ရမည်ဟု ဝန်ကြီးချုပ် ဟာဘစ်အီဆစ်က ပြောကြားလိုက် သည်။
အစိုးရ၏ ထိန်းချုပ်မှုအောက်တွင် မရှိသည့် ဗလီများက သွေးထိုးလှုံ့ဆော်မှုများကို ဖြန့်ဖြူးနေကြောင်းနှင့် သီတင်းတစ်ပတ်အတွင်း ယင်းဗလီများကို ပိတ်ပစ်ရမည်ဖြစ်ကြောင်း ဝန်ကြီးချုပ်က ပြောခဲ့ခြင်းဖြစ်သည်။
သေနတ်သမားတစ်ဦးက  ဇွန် ၂၆ ရက်တွင် ဆော်စီအပန်းဖြေမြို့ ကမ်းခြေ၌  နိုင်ငံခြားခရီးသွားဧည့်သည်များကို သေနတ်ဖြင့် ပစ်ခတ်ခဲ့ခြင်းဖြစ်သည်။
ယင်းပစ်ခတ်မှုအတွင်း တူနီးရှားနိုင်ငံသားများ၊ ဗြိတိန်၊ ဂျာမနီ၊ ဘယ်လ်ဂျီယမ်၊ ပြင်သစ်နိုင်ငံသားများနှင့် အိုင်ယာလန်နိုင်ငံသား တစ်ဦးတို့ သေဆုံးခဲ့သည်။ တိုက်ခိုက်မှုကို အိုင်အက်စ်တို့က မိမိတို့လက်ချက်ဖြစ်ကြောင်းပြောသည်။
သေနတ်သမားဖြစ်သူကို ရဲက ပစ်ခတ်သုတ်သင်ခဲ့ရသည်။ ၎င်းသေနတ်သမားဖြစ်သူသည် ကျောင်းသားတစ်ဦးသာဖြစ်ပြီး ယခင်ပြစ်မှုကင်းရှင်းမှတ်တမ်းမရှိကြောင်း တာဝန်ရှိသူများက ပြောသည်။
တရုတ်တွင် ပထမဆုံးဇီကာဗိုင်းရပ် ကူးစက်ခံရကြောင်းအတည်ပြု
By ရိုက်တာ 
ပေကျင်း၊ ဖေဖော်ဝါရီ ၁၀ ။              ။ မကြာသေးခင်ကမှ တောင်အမေရိကသို့ သွားရောက်ခဲ့သော အမျိုးသားတစ်ဦးတွင် ပထမဆုံးဇီကာဗိုင်းရပ် ကူးစက်ခံရကြောင်း တရုတ်က အတည်ပြုသည်ဟု နိုင်ငံ ပိုင်ရှင်ဟွာသတင်းအေဂျင်စီက အစီရင်ခံသည်။
တောင်အမေရိကနိုင်ငံအများစုတွင် ပျံ့နှံ့ပြီးနောက်နိုင်ငံတကာကို အထိတ်တလန့်ဖြစ်စေသည့် ဗိုင်းရပ်သည် ကျန်ရှီးပြည်နယ် ကန်ရှန်းကောင်တီမှ အသက် ၃၄ နှစ်အရွယ်အမျိုးသားတစ်ဦးတွင် စစ်ဆေးတွေ့ရှိခဲ့သည်ဟု အမျိုးသားကျန်းမာရေးနှင့် မိသားးစုစီမံကိန်းကော်မရှင်၏ ပြောကြားချက်ကိုကိုးကား၍ ရှင်းဟွာက ဖော်ပြခဲ့သည်။
ဆောင်းရာသီအအေးဓါတ်ကြောင့် ခြင်ကသယ်ဆောင်သော ယင်းဗိုင်းရပ်၏ အန္တရာယ်ကို တရုတ်ကျန်းမာရေးအာဏာပိုင်များက လျှော့ပေါ့ပြောဆိုခဲ့သည်။
ဖေဖော်ဝါရီ ၆ ရက်ကတည်းက ယင်းအမျိုးသားကို ၎င်း၏ဇာတိမြို့ရှိ ဆေးရုံတစ်ခုတွင် သီးခြားခွဲ၍ စောင့်ကြည့်နေကြောင်းလည်း ရှင်ဟွာက ဖော်ပြခဲ့သည်။
အဆိုပါအမျိုးသားသည် ပုံမှန်ကိုယ်ပူချိန်ပြန်ရကာ အနီစက်များလည်း ပျောက်ကွယ်နေပြီဟု ဆိုသည်။ ဇီကာဗိုင်းရပ်သည် တောင်နှင့်ဗဟိုအမေရိကအပြင် ကာရစ်ဘီယံဒေသတို့တွင် လျင်မြန်စွာပျံ့နှံ့ လျက်ရှိပြီး ဘရာဇီးတွင် အဆိုးဝါးဆုံးကူးစက်လျက်ရှိသည်။
ယင်းဗိုင်းရပ်ကူးစက်နေမှုကြောင့် ကမ္ဘာ့ကျန်းမာရေးအဖွဲ့သည် နိုင်ငံတကာကျန်းမာရေးအရေးပေါ်အခြေအနေအဖြစ် ဖေဖော်ဝါရီ ၁ ကကြေညာခဲ့သည်။
ယင်းဗိုင်းရပ်သည် ကြီးထွားဖွံ့ဖြိုးမှုပြသနာများကို ဖြစ်စေနိုင်သော ပုံမှန်ထက်ဦးခေါင်းသေးစေသည့် မွေးရာပါချွတ်ယွင်းချက်တစ်ခုဖြစ်သည့် microcephaly ရောဂါဖြစ်ပွားမှုနှင့် ဆက်စပ်နိုင်သည်ဟု ဆိုသည်။ကူးစက်ခံရသူအများစုမှာ ရောဂါလက္ခဏာမရှိ သို့မဟုတ် ဖျားခြင်းနှင့် အရေပြားအနီစက်များအပါအဝင် မပြင်းထန်သော ရောဂါလက္ခဏာများသာဖြစ်ပေါ်သည်။
ယူအေအီးက ပျော်ရွှင်မှုရေးရာဝန်ကြီး ခန့်အပ်၍ ကမ္ဘာပေါ်တွင် အပျော်ရွှင်ဆုံးနိုင်ငံဖြစ်လို
By နယူးယောက်တိုင်းမ် 
ရီယာ့၊ ဖေဖော်ဝါရီ - ၁၀ ။               ။ အထူးသဖြင့် လက်ရှိရေနံဈေးနှုန်းဖြင့်တော့ ပျော်ရွှင်မှုကို ငွေကြေးဖြင့် ဝယ်ယူ၍ မရနိုင်ကောင်းပါ။ ထို့ကြောင့် အာရပ်စော်ဘွားများပြည်ထောင်စု ယူအေအီးကို အုပ်စိုးသူများက တစ်မူထူးခြားသည့် စိတ်ကူးတစ်ခု ရလာကြသည်။ ယင်းမှာ ပျော်ရွှင်မှုရေးရာဌာန ဝန်ကြီးတစ်ဦး ခန့်အပ်ရန် ဆုံးဖြတ်လိုက်ကြခြင်းပင် ဖြစ်သည်။
အကြီးဆုံး အမိုးအကာအတွင်း စကိတ်ကွင်းကြီးနှင့် အုန်းထန်းပင်သဏ္ဍာန် ကျွန်းတစ်ကျွန်းကြောင့် လူသိများသည့် ပါရှန်းပယ်လယ်ကွေ့ နိုင်ငံဖြစ်ရုံမျှနှင့် မလုံလောက်တော့ပါ။ ပျော်ရွှင်မှုရေးရာဌာနတွင် သာမဟုတ်ပါ။ ခန္တီစကလည်း ရှားပါးပြတ်လပ်နေပါသည်။ ထို့ကြောင့် အစိုးရအနေဖြင့် ခန္တီစရေးရာ ဝန်ကြီးတစ်ဦးလည်း ခန့်အပ်ရပါလိမ့်မည်။
ယူအေအီးကို အုပ်ချုပ်နေသည့် ရှိတ်စော်ဘွားများက နိုင်ငံ၏ ၄၄နှစ်တာ သမိုင်းကာလတွင် အကျယ်ပြန့်ဆုံး အစိုးရ ပြန်လည်ဖွဲ့စည်းမှု ပြုလုပ်မည်ဟု ကြေညာခဲ့ရာ ယင်းတို့အထဲတွင် ပျော်ရွှင်မှုနှင့် ခန္တီစရေးရာ ဝန်ကြီးသစ်နှစ်ဦး ခန့်အပ်ရန်လည်း ပါဝင်နေသည်။
ဒူဘိုင်းအုပ်ချုပ်သူနှင့် နိုင်ငံ၏ ဝန်ကြီးချုပ်ဖြစ်သည့် ရှိတ် မိုဟမ္မတ် ရာရှစ် အယ်လ် မာ့တွမ်က တွစ်တာတွင် ဘုရင့်အမိန့်ဒီဂရီနှင့်တကွ ကြေညာခဲ့ခြင်းပင် ဖြစ်သည်။
‘ဒါက ခရီးသစ်တစ်ခုရဲ့အစပဲ။ လူတွေကို ပေးဆပ်တာပဲ။ ပြည်သူတွေကို ဂရုစိုက်ပြီး အကျိုးတော်ဆောင်ပေးနိုင်ဖို့ ဘုရားသခင်က ကျနော်တို့ကို ကူညီဖို့ တောင်းဆိုပါတယ်’ဟု ရှိတ် မိုဟမ္မတ်က အာရပ်ဘာသာ ပို့စ်တစ်ခုတွင် ပြောကြားခဲ့သည်။
ငလျင်ကြောင့် ပြိုကျသည့် တိုက်ခန်းတွဲ အဆောက်အအုံဆောက်သူ ဖမ်းဆီးခံရ
By အေအက်ဖ်ပီ 
တယ်နန်၊ ဖေဖော်ဝါရီ ၁၀ ။            ။ အပျက်အစီးပုံများကြားတွင် လူ ၁၀၀ ခန့် ပိတ်မိနေဆဲဖြစ်ပြီး အသက်ရှင်လျက်ရှိနေနိုင်သေးသူများ ရှိနေသည့်လက္ခဏာများကို ကြားနေရသည်ဟု ကယ်ဆယ်သူများက ပြောကြားလျက်ရှိစဉ် အားကောင်းသည့် ငလျင်တစ်ခုအတွင် ပြိုကျခဲ့သည့် တိုက်ခန်းတွဲအဆောက်အအုံဆောက်သူကို ဖေဖော်ဝါရီ ၉ က ဖမ်းဆီးလိုက်သည်။
အဆောက်အဦ ကွန်ကရစ်ဘောင်များအတွင်း ရေမြုပ်များ သံဘူးများဖြည့်ထားပုံကို ရိုက်ထားသည့် ဓါတ်ပုံများပေါ်လာပြီးနောက် တယ်နန်ရှိ အစိုးရရှေ့နေများက ဖေဖော်ဝါရီ ၆က ငလျင်နှင့် ပတ်သက်၍ စုံစမ်းစစ်ဆေးမှုများပြုလုပ်နေသည်။
တည်ဆောက်သူ လင်မင်ဟွေးနှင့် ၎င်း၏အလုပ်သမားနှစ်ဦးကို အစောပိုင်းက အစိုးရရှေ့နေရုံးတွင် စစ်ဆေးမေးမြန်းပြီးနောက် ဖေဖော်ဝါရီ ၉ ရက်နေ့ နောက်ပိုင်းက ဖမ်းဆီးလိုက်သည်။
"""လူသေဆုံးမှုတွေဖြစ်စေတဲ့ လုပ်ငန်းတာဝန်ပေါ့လျော့မှုတွေနဲ့ သူတို့အားလုံးကို ထိန်းသိမ်းဖို့ တရားရုံးက ဆုံးဖြတ်ခဲ့တာပါ""ဟု တယ်နန်တရားရုံးမှ ပြောခွင့်ရ အမျိုးသမီး ကောက်ကျန်ရှောင်းက အေအက်ဖ်ပီသို့ ပြောသည်။"
၁၆ထပ်ရှိ ဝေးကုန်အဆောက်အဦပြိုကျပြီးနောက် လူ ၄၀နီးပါးသေဆုံးပြီးဖြစ်သည်ဟု အတည်ပြုထားသော်လည်း လူအမြောက်အမြားမှာ ပျောက်ဆုံးနေဆဲဖြစ်သည်။ ရှင်သန်သူများကို ရှာဖွေရန်အတွက် အသင့်တော်ဆုံးကာလအဖြစ် ၇၂ နာရီသတ်မှတ်ချက်မှာ ကုန်ဆုံးသွားချိန်တွင် ဖေဖော်ဝါရီ ၉က ကြားနာမှုပြုလုပ်ခဲ့ခြင်းဖြစ်သည်။
ဖေဖော်ဝါရီ ၆က အရုဏ်မတက်ခင်လှုပ်ခဲ့သည့် ၆ဒသမ၄ပြင်းအားရှိငလျင်ကြောင့် ပြိုကျခဲ့သည့် ယင်းအဆောက်အဦမှာ တယ်နန်မြို့၏ တစ်ခုတည်းသော အထပ်မြင့်အဆောက်အအုံဖြစ်သည်။
နယူးဟမ့်ပရှိုင်းယား ပါတီကိုယ်စားပြုရွေးကောက်ပွဲများတွင် ထရန့်နှင့် ဆန်းဒါး အနိုင်ရ
By ပရပ်စ်တီဗီ 
ဝါရှင်တန်၊ ဖေဖော်ဝါရီ - ၁၀ ။               ။ နယူးဟမ့်ပရှိုင်းယားပြည်နယ် ပါတီကိုယ်စားပြု ရွေးကောက်ပွဲများတွင် အိမ်ခြံမြေထိပ်သီးကြီး ဒေါ်နယ်ထရန့်နှင့် ဗားမောင့်အထက်လွှတ်တော်အမတ် ဘာနီ ဆန်းဒါးတို့ အသီးသီးအနိုင်ရခဲ့ကြသည်။
အင်္ဂါနေ့က အဓိကပြည်နယ်တွင် ည၈နာရီ မဲရုံပိတ်သိမ်းချိန်၌ ရီပတ်ဘလီကင်နှင့် ဒီမိုကရက်ပါတီ နှစ်ခုတွင် ထရန့်နှင့် ဆန်းဒါးတို့က အသီးသီး ဦးဆောင်နေခဲ့ကြသည်။
ရီပတ်ဘလီကင်ဘက်ခြမ်းတွင် ထရန့်က မဲအားလုံး၏ ၃၄.၂ရာခိုင်နှုန်းဖြစ် ရှေ့ဆုံးမှပြေးနေကာ ၎င်း၏နောက်မှ အိုဟိုင်းယိုး ပြည်နယ်အုပ်ချုပ်ရေးမှူး ဂျွန် ကာဆစ်က ၁၆.၃ရာခိုင်နှုန်းနှင့် ဒုတိယ လိုက်နေသည်။
အိုင်အိုဝါမဲဆန္ဒနယ်တွင် အနိုင်ရခဲ့သည့် တက္ကဆက် အထက်လွှတ်တော်အမတ် တက် ခရုဇ်က ၁၁.၆ရာခိုင်နှုန်းနှင့် တတိယနေရာတွင် ရပ်တည်နေကာ ဖလော်ရီဒါအုပ်ချုပ်ရေးမှူး ဂျက်ဘုရှ်၊ ဖလော်ရီဒါ အထက်လွှွှတ်တော်အမတ် မာကို ရူဘီယိုနှင့် နယူးဂျာဆီ အုပ်ချုပ်ရေးမှူး ခရစ် ခရစ္စတီတို့က နောက်မှ အသီးသီးကပ်လိုက်နေကြသည်။
ဒီမိုကရတ်ဘက်ခြမ်းတွင်မူ ဆန်းဒါးက ၅၉.၅ရာခိုင်နှုန်းနှင့် အနိုင်ရဦးဆောင်နေကာ အိုင်အိုဝါ မဲဆန္ဒနယ်တွင် ဗားမောင့် လွှတ်တော်အမတ်ကို အနိုင်ရခဲ့သည့် နိုင်ငံခြားရေးဝန်ကြီးဟောင်း ဟီလာရီ ကလင်တန်ကမူ ၃၈.၇ရာခိုင်နှုန်းဖြင့် ဒုတိယလိုက်နေသည်။
‘အခု ဒီနေရာကလူတွေပြောနေကြတာက ကျနော်တို့နိုင်ငံဟာ ဧရာမအကျပ်အတည်းကြီးတွေကို ရင်ဆိုင်နေရလို့ နိုင်ငံရေးနဲ့ စီးပွားရေးမှာ တစ်ခါလာ မဲပြာပုဆိုးပဲဆိုရင် နောက်ကျ လွန်းနေပါပြီ။ ဝေါစထရိ ကနေ ဝါရှင်တန်အထိ၊ မိန်းကနေ ကယ်လီဖိုးနီးယားအထိ ပဲ့တင်ထပ်နေမယ့် ကျနော်တို့ရဲ့ သတင်းစကားက ဒီတိုင်းပြည်ကြီးရဲ့ အစိုးရကို ပြည်သူအားလုံးက ပိုင်ဆိုင်တာပါ။ မဲဆွဲပွဲအလှူရှင် လူချမ်းသာ တစ်စုက ပိုင်ဆိုင်တာမဟုတ်ဘူးဆိုတာပါပဲ’ဟု ဆန်းဒါးက ထောက်ခံသူများကို ပြောကြားခဲ့သည်။
တောင်တရုတ်ပင်လယ်တွင် ပူးတွဲကင်းလှည့်ရန် အမေရိကန်နှင့် အိန္ဒိယ စဉ်းစားနေ
By ရိုက်တာ 
နယူးဒေလီ၊ ဖေဖော်ဝါရီ ၁၀ ။            ။ အမေရိကန်ကာကွယ်ရေးအရာရှိတစ်ဦး၏ ပြောကြားချက်အရ အငြင်းပွားတောင်တရုတ်ပင်လယ် ပါဝင်နိုင်သည့် ပူးတွဲရေတပ်ကင်းလှည့်မှုပြုလုပ်ရေး အမေရိကန်နှင့် အိန္ဒိယတို့ ဆွေးနွေးနေပြီဖြစ်ရာ ယင်းပင်လယ်တစ်ခုလုံးနီးပါးကို ပိုင်ဆိုင်သည်ဟု ပြောကြားထားသော တရုတ်ကို ဒေါသဖြစ်စေနိုင်သည်။
စပရက်တလီကျွန်းစုတွင် လူလုပ်ကျွန်း ခုနှစ်ခုကို တရုတ်ကဆောက်လုပ်ပြီးနောက် တင်းမာမှုများ မြင့်တက်နေစဉ် ဒေသတွင်းမဟာမိတ်နိုင်ငံများနှင့် အာရှနိုင်ငံများအနေဖြင့် တရုတ်အားဆန့်ကျင်ရာတွင် ပို၍စည်းလုံးစွာ ရပ်တည်ကြရန် ဝါရှင်တန်က လိုလားနေသည်။
မကြာသေးမီနှစ်များအတွင်း အိန္ဒိယနှင့် အမေရိကန်တို့သည် စစ်ဘက်ဆက်ဆံရေးမြင့်မားလာပြီး လွန်ခဲ့သည့်နှစ်က ဂျပန်အပါအဝင် ရေတပ်လေ့ကျင့်မှုများ ပြုလုပ်ခဲ့သည်။
သို့သော်လည်း အိန္ဒိယရေတပ်က အခြားနိုင်ငံတစ်ခုနှင့် ပူးတွဲကင်းလှည့်မှု မလုပ်ဖူးသေးပေ။ ပူးတွဲကင်းလှည့်ရေးနှစ်ဖက် ဆွေးနွေးလျက်ရှိကြောင်း အဆိုပါအမေရိကန်အရာရှိက ပြောသည်။
ထို့အပြင် ယင်းသို့ကင်းလှည့်မှုအား ယခုနှစ်အတွင်း စတင်ရန် နှစ်ဖက်စလုံးက မျှော်လင့်နေသည်ဟုလည်း ၎င်းကပြောသည်။ ကင်းလှည့်မှုမှာ အိန္ဒိယသမုဒ္ဒရာအပြင် တောင်တရုတ်ပင်လယ် တွင်ပါ ဖြစ်နိုင်ကြောင်း အမည်မဖော်သည့်ယင်းအရာရှိက နယူးဒေလီတွင် သတင်းထောက်များကို ပြောသည်။
အီးယူမှာ အခြေအနေ ဆိုးရွားနေပြီဟု တည်ထောင်သူ အဖွဲ့ဝင်နိုင်ငံများ ပြောကြား
By ရိုက်တာ 
ရောမ၊ ဖေဖော်ဝါရီ - ၁၀ ။            ။ ဥရောပသမဂ္ဂ အီးယူမှာ ခက်ခဲသော အချိန်ကာလကို ရင်ဆိုင်ကြုံတွေ့နေရပြီး ရွှေ့ပြောင်းအခြေချနှင့် အကြမ်းဖက်မှုကဲ့သို့သော ပြဿနာများကို ကိုင်တွယ်ရန် အတွက် အဖွဲ့ဝင်နိုင်ငံအားလုံးက ကိုယ်ကျိုးစီးပွားကို ဘေးဖယ်ထားသင့်ကြောင်း အုပ်စု၏ တည်ထောင်သူ ၆နိုင်ငံက ဖေဖော်ဝါရီလ ၉ ရက်နေ့က ပြောကြားခဲ့သည်။
အဖွဲ့ဝင်အချို့မှာ ဗြိတိန်ကို ထိန်းထားနိုင်ရန်အတွက် ပေးဆပ်ရမည့် အချုပ်အခြာအာဏာမျှဝေမှုကို ထပ်တိုးအလျှော့ပေးကြတော့မည်မဟုတ်ကြောင်း အီးယူက လက်ခံလာပြီး ရက်သတ္တ တစ်ပတ် အကြာတွင် ဂျာမနီ၊ ပြင်သစ်၊ အီတလီ၊ ဘယ်လ်ဂျီယံ၊ နယ်သာလန်နှင့် လူဇင်ဘာ့တို့က ၁၉၅၇ ခုနှစ်က အုပ်စုကို တည်ထောင်ခဲ့ရာ ရောမတွင် ကျင်းပခဲ့သည့် အစည်းအဝေးတွင် ပိုမိုစည်းလုံးသည့် သမဂ္ဂတစ်ခုကို ဖော်ဆောင်ရန် ကတိပြုခဲ့ကြသည်။
‘ဥရောပစီမံကိန်းရဲ့ အခြေအနေကို ကျနော်တို့ စိုးရိမ်နေကြပါတယ်။ အမှန်တကယ်တော့ အလွန်ခက်ခဲတဲ့ အချိန်ကာလကို ရင်ဆိုင်ကြုံတွေ့နေရတာပါ။ ဒီလို အရေးကြီးတဲ့ အချိန်မှာမှ တည်ထောင် သူအဖွဲ့ဝင်တွေအနေနဲ့ တွန်းအားပေးခံနေရတဲ့ အနေအထားကို ခံစားမိလာတာပါ’ဟု ခြောက်နိုင်ငံ နိုင်ငံခြားရေးဝန်ကြီးများက ဆွေးနွေးပွဲအပြီး ထုတ်ပြန်သည့် ပူးတွဲကြေညာချက် တစ်ရပ်တွင် ပြောကြား ခဲ့သည်။
အရှေ့အလယ်ပိုင်းနှင့် အာဖရိကမြောက်ပိုင်း ပျက်သုဉ်းသွားသည့် နိုင်ငံများနှင့် စစ်ပွဲများမှ ထွက်ပြေးလာပြီး ဥရောပသို့ စီးဝင်လာနေသည့် သန်းနှင့်ချီသည့် ရွှေ့ပြောင်းအခြေချများကို မည်သို့ ကိုင်တွယ်ဖြေရှင်းမည်နှင့် ပတ်သက်၍ အီးယူ ၂၈နိုင်ငံ သဘောထားကွဲလွဲနေကြသည့် အခြေအနေ အခင်းအကျင်းတွင် အစည်းအဝေးကို ကျင်းပလာခဲ့ခြင်းပင် ဖြစ်သည်။
အီးယူ၏ ဒုတိယ စီးပွားရေးအင်အားအကြီးဆုံး ဗြိတိန်အနေဖြင့် ၎င်း၏ ၄၃နှစ်ကြာ အဖွဲ့ဝင်သက်တမ်းကို ဆက်လက်တိုးချဲ့သွားသင့်သလားဆိုသည်ကို မဲဆန္ဒခံယူပွဲမတိုင်မီတွင် ကင်မရွန်း၏ မဲဆွယ်မှုကို ကူညီရန် အစီအစဉ်တစ်စိတ်တစ်ပိုင်းအနေဖြင့် ဥရောပပြည်သူများ၏ ပိုမိုစည်းလုံးသော သမဂ္ဂကို ဖော်ဆောင်ရာတွင် အကန့်သတ်များကို လက်ခံသည့် မူဘောင်တစ်ခုကို ဘရပ်ဆဲနှင့် ဗြိတိန် ဝန်ကြီးချုပ် ဒေးဗစ်ကင်မရွန်းတို့ သဘောတူခဲ့ကြသည်။
မတူခြားနားသည့် ပေါင်းစည်းမှုလမ်းအသွယ်သွယ်ကို သမဂ္ဂက အသိအမှတ်ပြုထားသော်လည်း ရောမသဘောတူညီချက်ကို ကနဦးလက်မှတ်ထိုးခဲ့ကြသူများကမူ ဥရောပပြည်သူများကြား ပိုမိုစည်းလုံးသော သမဂ္ဂကို ဖန်တီးထူထောင်ရေး လုပ်ငန်းစဉ်ကို ဆက်လုပ်သွားကြဖို့ သန္နိဌာန်ခိုင်မာနေဆဲဖြစ်ကြောင်း ကြေညာခဲ့ကြသည်။
ရွှေ့ပြောင်းအခြေချ လှိုင်းလုံးကြီးများ မြေထဲပင်လယ်ကိုဖြတ်ကာ ဥရောပသို့ ဝင်ရောက်ရာတွင် တံခါးပေါက်သဖွယ်ဖြစ်သည့် အီတလီတွင် ကျင်းပခဲ့သော အစည်းအဝေးတွင် ဝန်ကြီးများက အီးယူ၏ တုန့်ပြန်မှု အကွဲအလွဲများကို ကျော်လွှားရန် လိုအပ်ကြောင်း အလေးအနက် ပြောကြားခဲ့ကြသည်။
ဆီးရီးယားနယ်စပ်တွင် ဖောက်ခွဲရေးပစ္စည်းများနှင့် လူ၃၄ဦးကို တူရကီဖမ်းဆီး
By ရိုက်တာ 
အစ္စတန်ဘူလ်၊ ဖေဖော်ဝါရီ ၁၀ ။           ။ ဆီးရီးယားမှ တူရကီဘက်သို့ ဝင်လာရန် ကြိုးပမ်းနေသော လူ ၃၄ ဦးကို ဖောက်ခွဲရေးပစ္စည်း ၁၅ကီလိုဂရမ်၊ အသေခံဗုံးခွဲသမား သုံးစွပ်ကျယ်လေးထည်နှင့်အတူ တူရကီစစ်တပ်က ဖမ်းဆီးလိုက်သည်ဟု ဖေဖော်ဝါရီ ၁၀က ယင်းစစ်တပ်၏ ပြောကြားချက်ကို ကိုးကား၍ တူရကီမီဒီယာများက ဖော်ပြသည်။
ဆီးရီးယားနယ်စပ်တွင် ဖောက်ခွဲရေးပစ္စည်းများနှင့် လူ၃၄ဦးကို တူရကီဖမ်းဆီး
By ရိုက်တာ 
အစ္စတန်ဘူလ်၊ ဖေဖော်ဝါရီ ၁၀ ။            ။ ဆီးရီးယားမှ တူရကီဘက်သို့ ဝင်လာရန် ကြိုးပမ်းနေသော လူ ၃၄ ဦးကို ဖောက်ခွဲရေးပစ္စည်း ၁၅ကီလိုဂရမ်၊ အသေခံဗုံးခွဲသမား သုံးစွပ်ကျယ်လေးထည်နှင့် အတူ တူရကီစစ်တပ်က ဖမ်းဆီးလိုက်သည်ဟု ဖေဖော်ဝါရီ ၁၀က ယင်းစစ်တပ်၏ ပြောကြားချက်ကို ကိုးကား၍ တူရကီမီဒီယာများက ဖော်ပြသည်။
မြောက်ကိုရီးယားဂြိုဟ်တုမှ တွန်းဒုံးအစိတ်အပိုင်းပုံများ ထွက်ပေါ်လာ
By စီအင်အင် 
ဝါရှင်တန်၊ ဖေဖော်ဝါရီ-၁၀ ။         ။ ဖေဖော်ဝါရီလ ၇ရက်နေ့က မြောက်ကိုရီးယားမှ ပစ်လွှတ်ခဲ့သည့် တာဝေးပစ်ဒုံးပျံမှဟု ယူဆရသည့် အပျက်အစီးအပိုင်းအစ ဓာတ်ပုံများကို တောင်ကိုရီးယားက ထုတ်ပြန်ခဲ့သည်။
ထိုအပျက်အစီးအပိုင်းအစကို ကမ္ဘာဂြိုဟ်လေ့လာရေးဂြိုဟ်တု ကွမ်မြုံဆောင်း-၄ကို ပတ်လမ်းအတွင်းသို့ အောင်မြင်စွာ လွှတ်တင်နိုင်ခဲ့ပြီဖြစ်ကြောင်း ပြုံယမ်းက ကြေညာပြီး မကြာမီတွင် ဂျယ်ဂျူးကျွန်း၏ အနောက်တောင်ဘက် ပင်လယ်ပြင်ထဲမှ တွေ့ရှိဆယ်ယူခဲ့ခြင်းပင် ဖြစ်သည်။ ထိုအပိုင်းအစကို လေ့လာစစ်ဆေးနေသည်ဟု တောင်ကိုရီးယားက ပြောကြားခဲ့သည်။
ဒုံးပျံ၏ ပင်မကိုယ်ထည်များ ကွဲကွာသွားသည့် တွန်းဒုံးမှာ အပိုင်းအစ ၂၇၀ခန့်အထိ ပေါက်ကွဲသွားသည်ဟု တောင်ကိုရီးယား ကာကွယ်ရေးဝန်ကြီးဌာနမှ အရာရှိတစ်ဦးက ပြောကြားသည်။ များပြားလှသည့် အပိုင်းအစအရေအတွက်ကို ထောက်ရှု၍ ဒုံးပျံ၏ ပထမအဆင့် တွန်းဒုံးမှာ သူ့ဖာသာဖျက်စီးပစ်သည့် ကိရိယာ အင်္ဂါရပ်နှင့် ကိုက်ညီသည်ဟု တောင်ကိုရီးယား ကာကွယ်ရေးအရာရှိများက ပြောကြားသည်။
ဂြိုဟ်တုလွှတ်တင်မှုမှာ တာဝေးပစ်ဒုံးကျည်စမ်းသပ်ရန်အတွက် ဟန်ပြသာဖြစ်သည်ဟု နိုင်ငံအတော်များများက ပြောကြားပြီး သတိပေးနေသည့်ကြားမှပင် မြောက်ကိုရီးယားက ဖေဖော်ဝါရီလ ၇ရက်နေ့တွင် ဒုံးပျံကို ပစ်လွှတ်ခဲ့သည်။
မြောက်ကိုရီးယားကမူ ငြိမ်းချမ်းသည့် သိပ္ပံသုတေသနရည်ရွယ်ချက်အတွက်သာ ဒုံးပျံကို ပစ်လွှတ်ခြင်းဖြစ်သည်ဟု ပြောကြားသည်။
အရည်အသွေးမြင့် ဒီမိုကရေစီစနစ်တည်ဆောက်ရေး အစိုးရနှင့် ပူးပေါင်းဆောင်ရွက်ကြရန် ပြည်သူများကို ထိုင်းဝန်ကြီးချုပ် တိုက်တွန်း
By ဘန်ကောက်ပို့စ် 
ဘန်ကောက်၊ ဇွန် ၂၇ ။      ။ အရည်အသွေးမြင့် ဒီမိုကရေစီစနစ်တစ်ရပ်ပေါ်ပေါက်လာရေးအတွက် အစိုးရနှင့် ပူးပေါင်းဆောင် ရွက်ကြရန် ထိုင်းဝန်ကြီးချုပ် ပရာယွတ်ချန်အိုချာက ပြည်သူများကို တိုက်တွန်းလိုက်သည်။ သို့သော်လည်း ယင်းကဲ့သို့လူ့အဖွဲ့ အစည်းမျိုး ပေါ်ထွက်လာရန်မှာ ဆယ်စုနှစ်များစွာ ကြာနိုင်သည်ဟုလည်း ၎င်းက ပြောကြားခဲ့သည်။
အစိုးရအဖွဲ့အနေဖြင့် အဆင့်သုံးဆင့်ပါ ပြုပြင်ပြောင်းလဲရေးအစီအစဉ်အနက် ပထမအဆင့် နှစ်ခုကို အကောင်းဆုံးဆောင် ရွက်နေကြောင်း ၎င်း၏ အပတ်စဉ်ထုတ်လွှင့်သည့် Returning Happiness to Thai People မှ ဗိုလ်ချုပ်ကြီးပရာယွတ်က ထပ်မံပြောကြားခဲ့သည်။
"""တတိယအဆင့် အပြီးသတ်နိုင်ဖို့ကတော့ အစိုးရနှစ်ဆက်၊ သုံးဆက်လောက်အထိ ကြာသွားနိုင်ပါတယ်။ အချို့ပြသနာတွေ ကို ကောင်းကောင်းမွန်မွန်ကိုင်တွယ်ဖြေရှင်းဖို့ ၁၀ နှစ်ကနေ အနှစ် ၂၀ အထိအချိန်လိုအပ်ပါတယ်""ဟု ၎င်းက ပြောကြားခဲ့သည်။"
ယခုအခါ အမှန်တကယ်ပြုပြင်ပြောင်းလဲရေးလုပ်သည့်အချိန် ပြည်သူများအနေဖြင့်  ပူးပေါင်းဆောင်ရွက်ရန် အရေးကြီးသည်ဟု ၎င်းကဆိုသည်။
"""ကျွန်တော် ဒီမိုကရေစီကို အရေးမပါသလိုမျိုး ဘယ်တုံးကမှ မပြောခဲ့ပါဘူး။ ဒါပေမဲ့ ပြည်သူတွေကို ပိုပြီးပျော်ရွှင်ခွင့်ရစေမဲ့ စဉ်ဆက်မပြတ် ခိုင်မာနေတဲ့ ဒီမိုကရေစီစနစ်တစ်ခုလိုပါတယ်။ အဲဒီလိုစနစ်ဖွံ့ဖြိုးလာဖို့ အချိန်လိုပါလိမ့်မယ်""ဟု ပရာယွတ် က ပြောကြားခဲ့သည်။"
ယင်းသို့ပြောကြားခြင်းမှာ ယခုသီတင်းပတ်တွင် ၂၀၁၄ခုနှစ်က အာဏာသိမ်းမှုကိုဆန့်ကျင်သည့် ကျောင်းသားများ၏ ဆန့်ကျင်ကန့်ကွက်မှုကို သွယ်ဝိုက်ရည်ညွှန်းခဲ့ခြင်းဖြစ်သည်။ ယခုအချိန်များမှာ နိုင်ငံတွင်း အုပ်ချုပ်မှု၊ ငြိမ်းချမ်းရေးနှင့် ငြိမ်ဝပ်ပိပြားရေးအတွက် ဦးစားပေးဆောင်ရွက်ရမည့် အချိန်များဖြစ်သည်ဟုလည်း ၎င်းကပြောကြားခဲ့သည်။
"""အခုအချိန်က ပါတီအဖွဲ့အစည်းတွေ တစ်ဦးကိုတစ်ဦး ဆန့်ကျင်လှုပ်ရှားမှုတွေနဲ့ ပဋိပက္ခဖြစ်နေရမဲ့ အချိန်မဟုတ်ပါဘူး။ ကျွန်တော်တို့ အတိတ်က ပြသနာတွေကို ကိုင်တွယ်နေပါတယ်။ အဲဒီပြသနာတွေသာ ကျွန်တော်တို့ ကိုင်တွယ်ခွင့် မရခဲ့ရင် ဒီပြသနာတွေက နောက်တစ်ကြိမ်ပေါ်လာဦးမှာပဲ။ အခု ကျွန်တော်တို့ အရည်အသွေးကို အခြေခံတဲ့ ဒီမိုကရေစီစနစ်တစ်ရပ်ကို တည်ဆောက်နေပါတယ်"" ဟု ပရာယွတ်က ပြောသည်။"
ယခုသီတင်းပတ် ကျောင်းသားလှုပ်ရှားတက်ကြွသူများ၏ ဆန္ဒပြမှုများ၏ နောက်ကွယ်တွင် နိုင်ငံရေးအကျိုးစီးပွားများရှိနေသည်ဟု ပရာယွတ်နှင့် စစ်တပ်အကြီးအကဲ အူဒွမ်ဒေ့ဆီတာဘွတ်အာတို့က ပြောကြားခဲ့သည်။ လှုပ်ရှားတက်ကြွသူများအနက် ၁၄ ဦးကို ဇွန် ၂၆ညနေက ဖမ်းဆီးခဲ့သည်။ တက်ကြွသူများက ပရာယွတ်တို့၏ ပြောကြားချက်များမှာ မှန်ကန်မှုမရှိဟု ငြင်းဆိုခဲ့ကြသည်။
ဂြိုဟ်တုလွှတ်တင်ပြီးနောက် မြောက်ကိုရီးယားအပေါ် နောက်ထပ်ဒဏ်ခတ်ပိတ်ဆို့မှုများ ဂျပန်ချမှတ်
By ရိုက်တာ 
တိုကျို၊ ဖေဖော်ဝါရီ ၁၀။           ။ နျူကလီးယားလက်နက်တစ်ခုကို တပ်ဆင်အသုံးပြုနိုင်သော ပဲ့ထိန်းဒုံးနည်းပညာဖွံ့ဖြိုးရေးအတွက် စမ်းသပ်မှုကို ဖုံးကွယ်မှုအဖြစ် ဝါရှင်တန်နှင့် တိုကျိုအပါအဝင် မဟာမိတ်များက ရှုမြင်ထားသော ဂြိုဟ်တုလွှတ်တင်မှုကို မြောက်ကိုရီးယားက ပြုလုပ်ပြီးနောက် မြောက်ကိုရီးယားအပေါ် နောက်ထပ်အရေးယူပိတ်ဆို့မှုများ ပြုလုပ်မည်ဖြစ်ကြောင်း ဂျပန်က ဖေဖော်ဝါရီ ၁၀ တွင် ပြောကြားသည်။
အမေရိကန်က ထိုင်းကို ရွေးကောက်ခံအစိုးရ တင်မြှောက်ရေး တောင်းဆိုမှုနှင့်အတူ Cobra Gold ပူးပေါင်းစစ်ရေးလေ့ကျင့်ရေး စတင်
By ဘန်ကောက်ပို့စ် 
ဘန်ကောက်၊ ဖေဖော်ဝါရီ ၉ ။          ။ ၃၅ ကြိမ်မြောက် Cobra Gold ပူးပေါင်းစစ်ရေးလေ့ကျင့်မှုကို ချောင်ဘူရီပြည်နယ် ဆတ်တာဟစ်ခရိုင်အတွင်း တော်ဝင်ထိုင်းရေတပ်ကော်ပိုရေးရှင်း ဖွင့်လှစ်ခြင်းနှင့်အတူ   ဖေဖော်ဝါရီ ၉ ရက် နံနက်က စတင်လိုက်သည်။ ထိုင်းနိုင်ငံတွင် ရွေးကောက်ခံအစိုးရ တင်မြှောက်ရေးအတွက် အမေရိကန်သံအမတ်ကြီး ဂျီလိုင်းဒါဗီက တိုက်တွန်းထားချိန်တွင်လည်းဖြစ်သည်။
စစ်ရေးလေ့ကျင့်မှုအတွင်း တိုက်ရိုက်ပါဝင်ခြင်း သို့မဟုတ် စောင့်ကြည့်သူအဖြစ် ပါဝင်ခြင်းအဖြစ် နိုင်ငံပေါင်း နှစ်ဆယ့်ခုနစ်နိုင်ငံ ပူးတွဲလေ့ကျင့်ခြင်းဖြစ်သည်။ ယင်းစစ်ရေးလေ့ကျင့်မှုအတွင်း တင်းပြည့်ပါဝင်သည့် နိုင်ငံ ခုနစ်နိုင်ငံမှ တပ်အင်အား ၈၅၆၄ ဦးပါဝင်ဆင်နွှဲခြင်းဖြစ်သည်။ တင်းပြည်ပါဝင်သည့် နိုင်ငံများမှာ အင်ဒိုနီးရှား၊ ဂျပန်၊ မလေးရှား၊ စင်ကာပူ၊ တောင်ကိုရီးယား၊ ထိုင်းနှင့် အမေရိကန်တို့ ဖြစ်ကြသည်။
နိုင်ငံစုံအစီအစဉ်တွင် ပါဝင်သည့် အခြားကိုးနိုင်ငံမှာ သြစတြေးလျ၊ ဘင်္ဂလားဒေ့ရှ်၊ ကနေဒါ၊ ပြင်သစ်၊ အင်္ဂလန်၊ အီတလီ၊ မွန်ဂိုလီးယား၊ နီပေါနှင့် ဖိလစ်ပိုင်တို့ဖြစ်သည်။
တရုတ်နှင့် အိန္ဒိယတို့က လူသားချင်းစာနာထောက်ထားရေးကူညီစွမ်းဆောင်မှုစီမံကိန်းများတွင် ပါဝင်ခဲ့ခြင်းဖြစ်သည်။
အဆိုပါ တော်ဝင်ထိုင်းရေတပ်ကော်ပိုရေးရှင်းဖွင့်ပွဲတွင် ထိုင်းစစ်ဦးစီးချုပ် ဆွမ်မိုင်းကော့တီရာနှင့်အတူ အမေရိကန်သံအမတ်ကြီး ဒါဗီပါ တက်ရောက်ပြီး Cobra Gold စစ်ရေးလေ့ကျင့်မှုက အရှေ့တောင်အာရှတွင် အကြီးဆုံးနိုင်ငံပေါင်းစုံစစ်ရေးလေ့ကျင့်မှုဖြစ်ပြီး ၃၅ နှစ်ကြာ ထိုင်းနှင့် အမေရိကန်တို့က ပူးတွဲအိမ်ရှင်အဖြစ် ကျင်းပခြင်းဖြစ်သည်။
မြောက်ကိုရီးယားစစ်တပ်အကြီးအကဲ ကွပ်မျက်စီရင်ခံရ
By စီအင်န်အေ 
ဆိုးလ်၊ ဖေဖော်ဝါရီ ၁၀ ။           ။ မြောက်ကိုရီးယားနိုင်ငံက ၎င်း၏ စစ်တပ်အကြီးအကဲ ရီယွန်ဂျီကို ကွပ်မျက်လိုက်ကြောင်း တောင်ကိုရီးယားနိုင်ငံ ယွန်ဟတ်သတင်းဌာနက ဖေဖော်ဝါရီ ၁၀ ရက်တွင် သတင်းထုတ်လွှင်ံထားသည်။ ယင်းသတင်းသာ အတည်ဖြစ်ပါက နောက်ဆုံး ကွပ်မျက်သုတ်သင်မှုသတင်းလည်းဖြစ်ပြီး လူငယ်ခေါင်းဆောင်အောက် စိတ်ပျက်ဖွယ် သုတ်သင်ရှင်းလင်းရေး လုပ်ရပ်လည်းဖြစ်လာမည်ဖြစ်သည်။
အထီးကျန် မြောက်ကိုရီးယားနိုင်ငံအနေဖြင့် ပြီးခဲ့သည့် ဖေဖော်ဝါရီ ၇ ရက်က တာဝေးပစ်ဒုံးပျံ လွှတ်တင်ပြီးနောက် အဖက်ဖက်မှ ဖိအားများနှင့် ရင်ဆိုင်နေစဉ် ယင်းသတင်းက ထွက်ပေါ်လာခြင်းလည်းဖြစ်သည်။
ရီယွန်ဂျီ ကွပ်မျက်ခံရမှုသတင်းအား မြောက်ကိုရိးယားနှင့် နီးစပ်သည့် သတင်းရင်းမြစ်တစ်ရပ်ကလည်း ရိုက်တာသတင်းဌာနသို့ ပြောကြားခဲ့သည်။ အန္တရာယ်အထိအခိုက်မခံသည့် အကြောင်းအရာဖြစ်သောကြောင့် ယင်းသတင်းရင်းမြစ်က အမည်မှန်ထုတ်ဖော်ပြောရန် ငြင်းဆန်သည်။
အစ္စရေးဝန်ကြီးချုပ် ဇနီး အိမ်စေကို နှိပ်စက်၍ တရားစီရင်ခံရ
By ဘီဘီစီ 
ဂျေရုစလင်၊ ဖေဖော်ဝါရီ ၁၁ ။              ။ အစ္စရေးဝန်ကြီးချုပ် နေတန်ယာဟု၏ ဇနီးဖြစ်သူက ဆာရာက အိမ်ဖော်အား နှိပ်စက်ညင်းပန်းသည်ဟု အလုပ်သမားတရားရေးရုံးက စီရင်ချက်ချမှတ်သည်။ ယင်းအမှုကို ယခင်အိမ်ထိန်းတစ်ဦးက တရားစွဲဆိုခြင်းဖြစ်သည်။
အိမ်ထိန်းအမျိုးသားဖြစ်သူ မီနီနက်ဖ်တာလီက ဆာရာ၏ ကိုယ်ထိလက်ရောက်ပြုမှုခြင်းနှင့် နှုတ်အားဖြင့် ရုန့်ရင်းပြောဆိုခြင်းများကို ခံရကြောင်း တိုင်ကြားချက်အား တရားရုံးက လက်ခံကာ လျော်ကြေး အဖြစ် ပေါင် ၃၀၂၀၀ နီးပါးကို ဆာရာအားပေးဆောင်စေသည်။
နေတန်ယာဟု၏ ဇနီးဖြစ်သူ ဆာရာသည် အလုပ်သမားများအပေါ် ဒေါသတကြီးဆက်ဆံပြီး မလျော်မကန်ဆက်ဆံမှုများ ရှိကြောင်း တရားရုံးက ဆုံးဖြတ်သည်။ ယင်းတိုင်ကြားချက်က လိမ်လည် တိုင်ကြားခြင်းသာဖြစ်ပြီး အလုပ်သမားများအပေါ် ယဉ်ကျေးစွာ ဆက်ဆံကြောင်း ဆာရာနေတန်ယာဟုက ပြောဆိုသည်။
ကမ္ဘောဒီးယားတွင် မိဘမဲ့ဂေဟာအုပ်ချုပ်သူ ကလေးငယ်များအပေါ် အလွဲသုံးစားလုပ်မှုကြောင့် ထောင်ချခံရ
By ဘန်ကောက်ပို့စ် 
ကိုလံဘို၊ ဖေဖော်ဝါရီ ၁၁ ။        ။ ကမ္ဘောဒီးယားနိုင်ငံတွင် မိဘမဲ့ဂေဟာ ညွန်ကြားရေးမှူးဖြစ်သူကို ကလေးငယ်များအား အလွဲသုံးစား မလျော်မကန်ဆက်ဆံခြင်းအတွက် ထောင်ဒဏ်သုံးနှစ် တရားရုံးက ချမှတ်လိုက်သည်။
ဖနွမ်းပင်မြို့တွင်ရှိသည့် Our Home မိဘမဲ့ဂေဟာမှ ညွန်ကြားရေးမှူး အသက် ၄၆ နှစ်ရှိ ဟန်ဗီဘိုအား ကလေးငယ် ၁၁ ဦးအပေါ်တွင် အလွဲသုံးစားဆက်ဆံမှုအတွက် ပြီးခဲ့သည့်နှစ်အတွင်းက ဖမ်းဆီး တရားစွဲဆိုခဲ့ခြင်းဖြစ်သည်။
ဟန်သည် ယခင်က ကမ္ဘောဒီးယားတွင် ကလေးသူငယ်လိင်ပိုင်းဆိုင်ရာ တပ်မက်မှုများကို လိုက်လံဖော်ထုတ်သည့် APLE အင်န်ဂျီအိုအဖွဲ့၏ ညွန်ကြားရေးမှူးဟောင်းတစ်ဦးဖြစ်သည်။
ကမ္ဘောဒီးယားနိုင်ငံသည် ကလေးလိင်ဆက်ဆံမှုများအတွက် နိုင်ငံခြားသားများကို ဆွဲဆောင်နေရာ နာမည်ဆိုးကျော်ကြားနေသည့် နိုင်ငံတစ်နိုင်ငံဖြစ်သည်။
၂၀၀၄ ခုနှစ်က APLE အဖွဲ့မှ ဟန်က နှုတ်ထွက်ပြီး ယခုအလွဲသုံးစားမှုပေါ်ပေါက်သည့် Our Home မိဘမဲ့ဂေဟာကို တည်ထောင်ဆောင်ရွက်ခြင်းဖြစ်သည်။ ယခင် APLE မှ လုပ်ဖော်ကိုင်ဖက်များက ၎င်းက ရဲက ထောက်လှမ်စစ်ဆေးမှုတွင် ကူညီခဲ့ကြသည်ဟုလည်း သိရသည်။
ဖနွမ်းပင်တရားရုံးက ဟန်အား ၁၅ နှစ်အောက် ကလေးငယ် ၁၁ ဦးအပေါ် မလျော်မကန်ဆက်ဆံပြုမူမှုဖြင့် ဖေဖော်ဝါရီ ၁၀ ရက်တွင် ထောင်ဒဏ်သုံးနှစ်ချမှတ်စီရင်ခဲ့ခြင်းဖြစ်သည်။
နိုင်ဂျီးရီးယားတွင် ဒုက္ခသည်စခန်းအတွင်း အမျိုးသမီးနှစ်ဦး အသေခံဗုံးခွဲ၍ လူ ၆၀ ကျော်သေဆုံး
By စီအင်န်အေ 
မေဒူဂူရီ၊ ဖေဖော်ဝါရီ ၁၁ ။                ။ နိုင်ဂျီးရီးယားနိုင်ငံတောင်ပိုင်း ဒီကဝါမြို့တွင် ဂျီဟတ်ဝါဒီ ဘိုကိုဟာရမ် စစ်သွေးကြွများကြောင့် ထွက်ပြေးတိမ်းရှောင်လာသည့် ဒုက္ခသည်စခန်း တစ်ခုအတွင်း အမျိုးသမီးနှစ်ဦး အသေခံဗုံးခွဲခြင်းကြောင့် လူပေါင်း ၆၀ ထက်မနည်းသေဆုံးကြောင်း စစ်တပ်နှင့် အရေးပေါ်ဌာနတာဝန်ရှိသူများက ဖေဖော်ဝါရီ ၁၀ ရက်က ပြောကြားသည်။
ခုနစ်နှစ်ကြာ ထကြွပုန်ကန်မှုများ၏ အချက်အခြာဖြစ်သော ဘော်နိုပြည်နယ် မြို့တော် မေဒူဂူရီအပြင်ဖက် မိုင်ငါးဆယ်အကွာခန့်တွင် ယင်းတိုက်ခိုက်မှုဖြစ်ပွားခြင်းဖြစ်သည်။
နေရပ်ပြောင်းရွှေ့လာသူများကို ထားရှိသည့် တဲစခန်းအတွင်းသို့ အမျိုးသမီးနှစ်ဦး ဝင်ရောက်လာပြီး လူအုပ်အလယ်တွင် ၎င်းတို့ကိုကို ဗုံးဖောက်ခွဲခင်းဖြစ်ကြောင်း အရေးပေါ်တာဝန်ရှိသူများနှင့် စစ်တပ်သတင်းရင်းမြစ်များက ပြောသည်။
ယင်းတိုက်ခိုက်မှုတွင် ဒဏ်ရာရသူပေါင်း ၇၈ ဦးရှိကြောင်း နိုင်ငံတော်အရေးပေါ်စီမံခန့်ခွဲမှုအေဂျင်စီ ဥက္ကဌဖြစ်သူက ဆိုသည်။ ယင်းတိုက်ခိုက်မှုနှင့်ပတ်သက်ပြီး မည်သည့်အဖွဲ့ကမျှ ကျုးလွန်ကြောင်း ကြေညာခြင်းမရှိသေးသော်လည်း အမျိုးသမီးများနှင့် တစ်ခါတစ်ရံကလေးငယ်များကိုပါ အသုံးပြုပြီး အသေခံဗုံးခွဲမှုများ ဆောင်ရွက်တတ်သည့် ဘိုကိုဟာရမ်တို့၏ လက်ချက်ဖြစ်နိုင်ကြောင်း ထင်ကြေးများ ရှိထားသည်။
အိန္ဒိယမြို့တစ်မြို့တွင် ဆင်ရိုင်းတစ်ကောင်ဝင်ရောက်သောင်းကျန်း အဆောက်အဦ ၁၀၀ ခန့်ပျက်စီး
By အေအက်ဖ်ပီ 
ကိုလ်ကတ္တား၊ ဖေဖော်ဝါရီ ၁၁ ။              ။ ဖေဖော်ဝါရီ ၁၀က အိန္ဒိယနိုင်ငံအရှေ့ပိုင်း မြို့တစ်မြို့တွင် တောဆင်ရိုင်းတစ်ကောင် တစ်နာရီကြာ ဝင်ရောက်သောင်းကျန်းမှုကြောင့် အိမ်များ၊ ဆိုင်များနှင့် အခြားအဆောက်အဦ ၁၀၀ ခန့်ပျက်စီးခဲ့သည်ဟု ပြည်နယ်ဝန်ကြီးတစ်ဦးက ပြောကြားသည်။
"ဓါတ်ပုံများတွင် ဖော်ပြထားချက်အရ တောင်ဆင်ရိုင်းသည် ကိုလ်ကတ္တားမြို့ မြောက်ဘက် ၅၇၇ကီလိုမီတာအကွာ ဆီလီဂူရီမြို့တစ်ဝိုက် ဟိုဟိုဒီဒီသွားလာရင်း အဆောက်အဦးများကို ဝင်တိုးရာ လူများမှာ ထွက်ပြေးခဲ့ရသည်။ ""ဆင်က အနီးရှိတောထဲက ဆင်အုပ်နဲ့ကွဲလာပြီး လမ်းပျောက်သွားတာပါ။ ဆင်ကြောင့် မြို့လူကတွေ ငါးနာရီလောက် အထိတ်တလန့် ဖြစ်သွားတယ်""ဟု အနောက်ဘင်္ဂလားပြည်နယ် သစ်တောဝန်ကြီး ဘီနေခရစ်ရှ်နားဘားမန်က အေအက်ဖ်ပီသို့ ဖုန်းဖြင့်ပြောသည်။"
ဆင်ကို မောင်းထုတ်ရန် လူများက ကျောက်တုံးများဖြင့် ပစ်ပေါက်ခဲ့ကြပြီးနောက် သစ်တောအရာရှိများ ရောက်ရှိလာကာ ထိန်းချုပ်နိုင်ရေးအတွက် ဆင်ကို မေ့ဆေးသေနတ်ဖြင့် ပစ်ခဲ့သည်။ ဆင်ကို ဆီလီဂူရီမြို့၏ အစပ် ဆပ်ကနာသစ်တောထဲသို့ ပို့ဆောင်လိုက်ပြီဟု ဝန်ကြီးက ပြောသည်။
ဆီလီဂူရီသည် အပမ်းဖြေတောင်ပေါ်စခန်း ဒါဂျီလင်မြို့၏ ဝင်ပေါက်ထွက်ပေါက်ဖြစ်ပြီး ဆင်များစွာလည်းရှိသည်။ ဆင်အချို့မှာ သစ်တောများဘေး ရထားလမ်းကို ဖြတ်ကူးရင်း ရထားတိုက်ကာ သေဆုံးသည်။
၅နှစ်အတွင်း အပျော်ရွှင်ဆုံးနိုင်ငံဖြစ်လိုသည့် ယူအေအီး၊ ကဗျာဆရာဝန်ကြီးချုပ်က ပျော်ရွှင်မှုရေးရာဝန်ကြီးခန့်အပ်
By အင်ဘီစီ 
ဒူဘိုင်း၊ ဖေဖော်ဝါရီ - ၁၁ ။             ။ ယူအေအီးကို ၅နှစ်အတွင်း ကမ္ဘာပေါ်တွင် အကောင်းဆုံးနိုင်ငံအဖြစ် ဖန်တီးလိုသည်ဟု ကြေညာထားသည့် ကဗျာဆရာတစ်ဦးလည်းဖြစ်သည့် ဝန်ကြီးချုပ်က ဖေဖော်ဝါရီ ၁၀ ရက်က ပြန်လည်ဖွဲ့စည်းလိုက်သည့် အစိုးရသစ်တွင် ပျော်ရွှင်မှုရေးရာ ဝန်ကြီးတစ်ဦးကို တရားဝင် ခန့်အပ်လိုက်သည်။
၁၉၈၅ ခုနှစ်တွင် Emirates လေကြောင်းလိုင်းကို စတင်ထူထောင်ခဲ့သည့် ဗြိတိန်ပညာတတ် စီးပွားရေးလုပ်ငန်းရှင်နှင့် နည်းပညာကျွမ်းကျင်သူဖြစ်သည့် ရှိတ် မိုဟမ္မတ် ဘင် ရာရှစ်မှာ ၂၀၀၆ခုနှစ်တွင် ကမ္ဘာ့ဆဌမမြောက် အချမ်းသာဆုံးနိုင်ငံ၏ ဝန်ကြီးချုပ်ဖြစ်လာခဲ့သည်။ ၎င်း၏ အစိုးရအဖွဲ့သစ်တွင် အမျိုးသမီး ၅ဦး ပါဝင်နေသည်။
၎င်းတို့အထဲတွင် ယခုလက်ရှိ ဝန်ကြီးချုပ်ရုံး ညွှန်ကြားရေးမှူးချုပ်အဖြစ် တာဝန်ထမ်းဆောင်နေသည့် အိုဟု အယ်လ် ရူမီလည်း ပါဝင်နေသည်။ ရူမီမှာ ပျော်ရွှင်မှုရေးရာ ဝန်ကြီး ရာထူးတာဝန်အသစ် ကိုလည်း ထမ်းဆောင်ရမည်ဖြစ်သည်။ ယခင်က စီးပွားရေးပေါ်လစီ အကြီးအကဲဟောင်းတစ်ယောက်ဖြစ်ခဲ့သည့် ရူမီမှာ လက်ရှိတာဝန်ကိုလည်း ပူးတွဲထမ်းဆောင်ရမည်ဖြစ်သည်။
‘အယ်လ် ရူမီဟာ လူမှုရေး ကျေနပ်နှစ်သိမ့်မှုတွေကို ဖန်တီးပေးဖို့အတွက် အစိုးရပေါ်လစီကို ထိန်းညှိမောင်းနှင်ရမှာပါ။ ယူအေအီးမှာ ပျော်ရွှင်မှုက မျှော်လင့်ချက်သက်သက် မဟုတ်ပါဘူး။ စီမံကိန်းတွေ၊ ပရိုဂျက်တွေ၊ ပရိုဂရမ်တွေနဲ့ အညွှန်းကိန်းတွေ ရှိမှာပါ’ဟု ရှိက်မိုဟာမက်က ပြောကြားခဲ့သည်။
မြောက်ကိုရီးယားရှိ ကေဆောင်စက်မှုဇုန် တောင်ကိုရီးယားဘက်ကပိတ်သိမ်း
By အေအက်ဖ်ပီ 
ပါဂျူး၊ ဖေဖော်ဝါရီ ၁၁ ။              ။ ဖေဖော်ဝါရီ ၁၁ က မြောက်ကိုရီးယားဘက်ရှိ ဆယ်စုနှစ်ကြာ ရင်းနှီးမြုပ်နှံမှုကို အဆုံးသတ်ခြင်းအား ကြီးကြပ်ရန် နယ်စပ်ကို ဖြတ်ကျော်လာသော တောင်ကိုရီးယား လုပ်ငန်းရှင်များ၏ ရင်ထဲတွင် ဒေါသနှင့် စိုးရိမ်စိတ်က ကြီးစိုးနေသည်။
မြောက်ကိုရီးယားအတွင် ၁၀ ကီလိုမီတာအကွာတွင် တည်ရှိသော ကေဆောင်ပူးတွဲစက်မှုဇုန်ကို ပိတ်ပစ်တော့မည်ဟု တောင်ကိုရီးယားက ကြေညာပြီး နောက်တစ်ရက်တွင် မြောက်ဖက်တစ်ဖက်တည်းသို့ သွားသောယာဉ်များ လွန်စွာများပြားလျက်ရှိသည်။
ကေဆောင်တွင် လုပ်ငန်းဆောင်ရွက်နေသော ကုမ္ပဏီ၁၂၄ခု၏ ပိုင်ရှင်များသည် ရွှေ့ပြောင်းရေးကို စီစဉ်နိုင်ရန် နံနက်အစောပိုင်းကပင် စက်မှုဇုန်သို့ကုန်တင်ကားများနှင့် မန်နေဂျာများကို စေလွှတ်ခဲ့သည်။
"""ဘာတွေဖြစ်သွားတယ်ဆိုတာ မပြောတတ်တော့ပါဘူး။ ကုမ္ပဏီတွေအားလုံးက အကောင်းဆုံး ဆောင်ရွက်ခဲ့ကြပြီးမှ ခုတော့ ဒီလိုဖြစ်လာရတာပါ။ ဒီလိုမျိုးဖြစ်ရအောင် ကျွန်တော်တို့ဘာလုပ်ခဲ့လို့လဲ""ဟု စက်မှုဇုန်ရှိ အင်ဂျင်နီယာကုမ္ပဏီတစ်ခုမှ မန်နေဂျာတစ်ဦးဖြစ်သူ ဂျန်အစ်ဟိုက ပြောသည်။"
ဂျန်၏ စကားများက စက်ရုံပိတ်သိမ်းရန် အမိန့်အပေါ် ကေဆောင်၏ တောင်ကိုရီးယားလုပ်ငန်းရှင်အသိုင်းအဝိုင်းကြား အထွေထွေမကျေနပ်မှုကို ရောင်ပြန်ဟပ်နေသည်။ ကိုရီးယားနှစ်နိုင်ငံကြား ရင်ကြားစေ့ရေး၏ အမှတ်သင်္ကေတအဖြစ် ၂၀၁၄က ဖွင့်လှစ်ခဲ့သော စီမံကိန်းက ပုံမှန်အတက်အကျရှိသော တောင်-မြောက်ဆက်ဆံရေး၏ ဒဏ်ကို ကောင်းစွာခံနိုင်ခဲ့သည်။
သို့သော်လည်း ကေဆောင်မှ မြောက်ကိုရီးယားတို့ရသော ငွေအများအပြားမှာ ခေါင်းဆောင်ကင်ဂျုံအန်၏ အတွင်းစည်းနှင့် နိုင်ငံ၏ နျူကလီးယားလက်နက်အစီအစဉ်ထဲသို့သာ ရောက်ရှိသွားပြီး လွန်ခဲ့သည့်လက နျူစမ်းသပ်မှုလုပ်ပြီးနောက် တာဝေးပစ်ဒုံးကျည်ကို ပစ်လွှတ်ခဲ့သေးသည်။
ရှောင်လွှဲမရသော အခြေအနေများကြောင့် စက်ရုံပိတ်သိမ်းရန် ဆုံးဖြတ်လိုက်ရခြင်းဖြစ်သည်ဟု ဆိုးလ်ရှိ အစိုးရက ပြောသည်။ သို့သော်လည်း ၎င်းတို့၏လုပ်ငန်းများကို ဆိုးဝါးသောနိုင်ငံရေးက ဖြုတ်ထုတ် သတ်လုပ်နေသည်ဟု ကုမ္ပဏီပိုင်ရှင်များက ပြောနေသည်။
သံသရာတကွေ့ တွေ့ကြရာဝယ်
By ဝါရှင်တန်ပို့စ် 
ဆစ်ဒနီ၊ ဖေဖော်ဝါရီ - ၁၁ ။          ။ ရေစက်မကုန်သေးတော့ သံသရာတစ်ကွေ့မှာ ပြန်လည်ဆုံတွေ့ကြတဲ့ ဆွတ်ပျံ့ဖွယ် ဇာတ်လမ်းလေးတစ်ပုဒ်ပါပဲ။ နှစ်ပေါင်း ၇၀ကျော်ကြာ ကွဲကွာသွားခဲ့ပြီးနောက်မှာ အမေရိကန်ပြည်ထောင်စုက ၉၃နှစ်အရွယ် ဒုတိယကမ္ဘာစစ် စစ်ပြန်ကြီးဟာ ဗုဒ္ဓဟူးနေ့က စစ်အတွင်းတုန်းက ရည်းစားနဲ့ သြစတြေးလျမှာ ပြန်လည်ဆုံတွေ့ ပွေ့ဖက်နိုင်ခဲ့ကြပါတယ်။
ကာလရှည်ကြာ ပျောက်ဆုံးနေခဲ့တဲ့ ချစ်သူနဲ့ ပြန်လည်ဆက်သွယ်နိုင်ဖို့ ဗာဂျီးနီးယားကနေ သြစတြေးလျတောင်ပိုင်း မြို့ကလေးဖြစ်တဲ့ အဒဲလဒီကို အရေးတကြီးပျံသန်း ရောက်ရှိလာပြီးနောက် မှာနောဝု သောမတ်စ်ဟာ ၈၈နှစ်အရွယ် ဂျွိုက် မောရစ်နဲ့ လက်ချင်းချိတ် ရယ်မောနိုင်ခဲ့ကြပြီပဲ ဖြစ်ပါတယ်။
‘ဖြစ်တောင့်ဖြစ်ခဲ အံ့သြစရာအကောင်းဆုံးအရာတစ်ခု ဖြစ်လာခဲ့တာပါပဲ’လို့ သောမတ်စ်က ပြန်လည်ပေါင်းစည်းမှုကို ထုတ်လွှွင့်တင်ဆက်နေတဲ့ ချဲနယ်၁၀ရဲ့ The Project အစီအစဉ်မှာ ပြောကြား ခဲ့ပါတယ်။
‘ကောင်းတာပေါ့။ ကျမတို့ အံ့သြစရာ ရက်သတ္တနှစ်ပတ်ကို အတူတူ ကုန်ဆုံးကြမယ်’လို့ မောရစ်က အရယ်တစ်ဝက်နဲ့ ပြောပါတယ်။
ဒီဒေးမတိုင်ခင်လေး လန်ဒန်မှာ သူတို့တွေ့ကြတော့ မောရစ်က ၁၇နှစ်အရွယ် လှသွေးကြွယ်နေတဲ့ ဗြိတိသျှသမီးပျိုကလေးဖြစ်ပြီး၊ သောမတ်ကတော့ လူချောလူလှ ၂၁နှစ်သား လေထီးတပ်သား ကလေးပဲ ဖြစ်ပါတယ်။ စစ်ကြီးပြီးတော့ သောမတ်က အမေရိကန်ကို ပြန်လာလို့၊ နှစ်ယောက်သား ချစ်သဝဏ်လွှာတွေ အပြန်အလှန်ပါးခဲ့ကြကာ၊ သောမတ်က မောရစ်ကို အမေရိကန်လာပြီး သူ့ကိုလက်ထပ်ဖို့ ခေါ်ခဲ့ပါတယ်။ ဒါပေမယ့်လည်း မောရစ်က သောမတ်တစ်ယောက် အသစ်တွေ့နေပြီလို့ ယူဆပြီး စာတွေ ဆက်ပြီး ရေးမပို့တော့ပါဘူး။
နောက်တော့လည်း အသီးသီးအသက အိမ်ထောင်ရက်သားတွေကျကုန်ကြလို့ ၂၀၀၁ခုနှစ်မှာ သောမတ်ရဲ့ ဇနီး သေဆုံးသွားခဲ့သလို၊ မောရစ်တစ်ယောက်လည်း လက်ထပ်ပြီး နှစ်ပေါင်း ၃၀အကြာမှာ ခင်ပွန်းသည်နဲ့ လမ်းခွဲခဲ့ပါတယ်။
မနှစ်ကတော့ မောရစ်က သူ့သားတစ်ယောက်ကို သောမတ်ကိုများ တွေ့လေမလားလို့ အွန်လိုင်းမှာ ရှာကြည့်ခိုင်းတဲ့အခါ The Virginian-Pilot သတင်းစာထဲက D-Day အကြောင်း ရေးထားတဲ့ ဆောင်းပါးတစ်ပုဒ်မှာ သောမတ်ရဲ့အမည်ပါလာတာကို တွေ့လိုက်ရပါတယ်။
အဲဒီနောက်တော့ သောမတ်နဲ့ မောရစ်တို့ဟာ Skype မှာ ပြန်လည်ဆက်သွယ်မိကြပါတယ်။ သူတို့ဇာတ်လမ်းက လူသိရှင်ကြားဖြစ်သွားတဲ့အခါမှာ ရာပေါင်းများစွာသောလူတွေက သောမတ် သြစတြေးလျသွားနိုင်ရေးအတွက် ဝိုင်းဝန်းလှူဒါန်းထောက်ပံ့လာခဲ့ကြပါတယ်။
အပေးအယူမရှိပါက ဥရောပကို ရွှေ့ပြောင်းအခြေချများဖြင့် ဖုံးလွှမ်းသွားစေရမည်ဟု တူရီကသမ္မတ အာဒိုဂန်က ခြိမ်းခြောက်ခဲ့ဟုဆို
By ရိုက်တာ 
ဘရပ်ဆဲ၊ ဖေဖော်ဝါရီ-၁၁။            ။ အရှေ့အလယ်ပိုင်း ဒုက္ခသည်အကျပ်အတည်းကို ကူညီကိုင်တွယ်ရန် အီးယူခေါင်းဆောင်များက ပိုမိုကောင်းမွန်သော အပေးအယူကို ကမ်းလှမ်းမလာခဲ့ပါက ဥရောပကို ရွှေ့ပြောင်းအခြေချများဖြင့် ဖုံးလွှမ်းပစ်မည်ဟု တူရကီသမ္မတ တေးယစ်အာဒိုဂန်က နိုဝင်ဘာလတွင် ခြိမ်းခြောက်ခဲ့ကြောင်း ဂရိ သတင်းဝဘ်ဆိုက်တစ်ခုက ဖေဖော်ဝါရီလ ၈ရက်နေ့က ပြောကြားခဲ့သည်။
စီးပွားရေးသတင်းဝဘ်ဆိုက်ဖြစ်သော euro2day.gr ၏ ဖော်ပြချက်အရ ပြီးခဲ့သည့် နိုဝင်ဘာလက သဘောထားတင်းမာနေခဲ့သည့် ဆွေးနွေးပွဲအတွင်း အာဒိုဂန်နှင့် အီးယူ ထိပ်တန်းအရာရှိနှစ်ဦးကြားတွင် မယုံမကြည်နှင့် အပြန်အလှန် စိတ်အနှောင့်အယှက် ဖြစ်နေခဲ့ကြသည်ဟု ဆိုသည်။
အီးယူအရာရှိများက ဆီးရီးယားဒုက္ခသည်နှင့် ရွှေ့ပြောင်းအခြေချများ ဥရောပသို့ အလုံးအရင်းနှင့် လှိမ့်ဝင်လာမှုကို တားဆီးရာတွင် အန်ကာရာ၏ အကူအညီကို ရယူရန်ကြိုးစားနေသည်။ လွန်ခဲ့သည့်နှစ်က ဒုက္ခသည် တစ်သန်းကျော် ဥရောပသို့ ဝင်ရောက်လာခဲ့ရာတွင် အများစုမှာ တူရကီနှင့် ဂရိကြား ကျဉ်းမြောင်းသော ပင်လယ်ပြင်ကို ဖြတ်သန်းလာကြသူများပင် ဖြစ်သည်။
ဥရောပ ကောင်စီနှင့် ဥရောပ ကော်မရှင်တို့က ပေါက်ကြားလာသည့် သတင်း မှန်မမှန်ကို အတည်ပြုပေးရန် ငြင်းဆန်ခဲ့ကြသကဲ့သို့ အန်ကာရာမှ အာဒိုဂန်၏ ရုံးကလည်း ချက်ချင်း တုန့်ပြန်မှတ်ချက်ပေးခဲ့ခြင်းမရှိပေ။
သို့ရာတွင် အစည်းအဝေးမှတ်တမ်းကို အင်္ဂလိပ်ဘာသာဖြင့် ဝဘ်ဆိုက်တွင် လွှင့်တင်လာခဲ့ရာ အချိန်နှင့် နေရာအတိအကျကို ဖော်ပြမထားသော်လည်း နိုဝင်ဘာ ၁၆ရက်နေ့က အန်တာလျာတွင် ဂျီ-၂၀ညီလာခံအပြီး တွေ့ဆုံစည်းဝေးခဲ့ခြင်းဖြစ်နိုင်သည်ဟု ဆိုသည်။
‘ကျုပ်တို့က ဂရိနဲ့ ဘူဂေးရီးယားကို အချိန်မရွေး တံခါးဖွင့်ပေးနိုင်တယ်။ ဒုက္ခသည်တွေကို ဘတ်စ်ကားတွေနဲ့ တင်ခေါ်သွားနိုင်တယ်။ ဒါပေမယ့် ဘာအပေးအယူမှမရှိဘဲ ဒုက္ခသည်တွေကို ဘယ်လိုကိုင်တွယ်ရမလဲ။ ဒုက္ခသည်တွေကို သတ်ပစ်ရမှာလား’ဟု အာဒိုဂန်က အီးယူအရာရှိများကို ပြောကြားခဲ့သည်ဟု ဆိုသည်။
ထို့အပြင် အာဒိုဂန်က နှစ်နှစ်အတွင်း ယူရို ၆ဘီလျံပေးရန် တောင်းဆိုနေသော်လည်း အီးယူအရာရှိများကမူ ထိုပမာဏ၏ တစ်ဝက်သာ ပေးရန်ကမ်းလှမ်းပြီး တူရကီအနေဖြင့် အီးယူငွေကို မလိုအပ်ဟုလည်း ပြောကြားခဲ့သည်ဟု ဝဘ်ဆိုက်သတင်းတွင် ဖော်ပြထားသည်။
နာဇီအကျဉ်းစခန်း အော့စဝစ် အစောင့်တပ်သားဟောင်း ရင်းဟိုး ဟန်းနင်းကို ဂျာမနီတွင် ရုံးတင်စစ်ဆေး
By ဘီဘီစီ 
ဘာလင်၊ ဖေဖော်ဝါရီ-၁၁ ။                      ။ ၉၄နှစ်အရွယ် အော့စဝစ်အကျဉ်းစခန်းမှ နာဇီ အက်စ်အက်စ် တပ်သားဟောင်းတစ်ယောက်မှာ အနည်းဆုံး လူပေါင်း ၁၇၀၀၀၀ကို သတ်ဖြတ်မှုဖြင့် ဂျာမနီတွင် ရုံးတင် စစ်ဆေးခံရတော့မည်ဖြစ်သည်။
အစိုးရရှေ့နေ (ဆွဲချ)များ၏ ပြောကြားချက်အရ ရင်းဟိုး ဟန်းနင်းမှာ သိမ်းပိုက်ထားသည့် ပိုလန်ရှိ အကျဉ်းစခန်းသို့ ဆိုက်ရောက်လာသည့် ဂျူးအကျဉ်းသားများကို တွေ့ဆုံပြီး အချို့ကို အဆိပ်ငွေ့သုတ်သင်ခန်းများသို့ စောင့်ကျပ်ပို့ဆောင်ပေးခဲ့ရသူ ဖြစ်ဖွယ်ရှိသည်ဟု ဆိုသည်။
မစ္စတာ ဟန်းနင်းက အက်စ်အက်စ် အစောင့်တပ်သားဖြစ်ခဲ့သည်ကို ဝန်ခံသော်လည်း အစုလိုက်အပြုံလိုက် သတ်ဖြတ်မှုများတွင်တော့ ပါဝင်ပတ်သက်ခဲ့ခြင်းမရှိဟု ငြင်းဆန်ထားသည်။
ဟန်းနင်းကို ဒတ်မိုးမြို့တွင် ရုံးတင်စစ်ဆေးလျှက်ရှိပြီး အလားတူ အမှုအမျိုးအစားတွင် နောက်ဆုံးအမှုဖြစ်နိုင်သည်ဟု ဆိုသည်။
မစ္စတာဟန်းနင်းမှာ လက်ကျန် နာဇီအစောင့်တပ်သားဟောင်း ယောကျ်ား၄ယောက်နှင့် မိန်းမတစ်ယောက်ထဲတွင် တစ်ဦးအပါအဝင်ဖြစ်ပြီး ကျန်သုံးယောက်ကိုလည်း လာမည့်လများတွင် ရုံးတင်စစ်ဆေးသွားမည်ဖြစ်သည်ဟု ဆိုသည်။
နာဇီများက အော့စ်ဝစ်အကျဉ်းစခန်းတွင် လူပေါင်း ၁.၁သန်းကို သတ်ဖြတ်ခဲ့ရာတွင် အများစုမှာ ဂျူးလူမျိုးများဖြစ်သည်။
မစ္စတာဟန်းနင်းမှာ ၁၉၄၃မှ ၄၄ခုနှစ်အထိ အော့စ်ဝစ်အကျဉ်းစခန်းတွင် အက်စ်အက်စ်အစောင့်တပ်သားအဖြစ် တာဝန်ထမ်းဆောင်ခဲ့ပြီး သိန်းနှင့်ချီသော ဟန်ဂေရီဂျူးများကို ထိုအကျဉ်းစခန်းတွင်ပင် သတ်ဖြတ်ခဲ့ခြင်းဖြစ်သည်။
ထိုအကျဉ်းစခန်းမှာ အသက်မသေဘဲ လွတ်မြောက်လာသူများက မစ္စတာဟန်းနင်းအမှုတွင် သက်သေထွက်ဆိုကြမည်ဖြစ်သည်။
‘ခေါင်းတိုင်တွေက မီးခိုးတွေထွက်နေတယ်။ လူ့အသားကို မီးလောင်တဲ့ ညှော်နံ့က မခံမရပ်နိုင်လောက်အောင်ကို မွှန်ထူနေတယ်’ဟု အော့စ်ဝစ်အကျဉ်းသားဟောင်း ၉၄နှစ်အရွယ် လီယွန် ရှဝါ့ဇ်ဘန်းက အေပီသတင်းဌာနသို့ ပြောကြားခဲ့သည်။
မကြာသေးမီကာလအထိ အစိုးရရှေ့နေများမှာ တရားခံများ သတ်ဖြတ်မှုများတွင် တိုက်ရိုက် ပါဝင်ပတ်သက်မှုရှိမရှိ ဆုံးဖြတ်ရန် သက်သေအထောက်အထား လိုအပ်နေခဲ့သည်။
သို့ရာတွင် ၂၀၁၁ခုနှစ်က နာဇီသိမ်းပိုက်ထားသည့် ပိုလန်တွင် အကျဉ်းစခန်းလုပ်သားအဖြစ် ၎င်း၏ လုပ်ရပ်များမှာ အစုလိုက်အပြုံလိုက် သတ်ဖြတ်မှုတွင် ပါဝင်ပတ်သက်သည့် သဘောသက်ရောက်သောကြောင့် တရားသူကြီးတစ်ဦးက ဂျွန် ဒမ်ဂျမ်ဂျက်ဆိုသူကို အပြစ်ရှိကြောင်း ဆုံးဖြတ်လိုက်သည်မှစ၍ အခြေအနေမှာ ပြောင်းလဲသွားခဲ့သည်။
ချစ်သူများနေ့တွင် မဖွယ်မရာအမှုများ မပြုလုပ်ကြရန် ကျောင်းသူကျောင်းသားများကို ကမ္ဘောဒီးယားအစိုးရ သတိပေး
By အေအက်ဖ်ပီ 
ဖနွမ်ပင်၊ ဖေဖော်ဝါရီ-၁၁ ။           ။ ကမ္ဘောဒီးယားအစိုးရက ချစ်သူများနေ့ (ဗယ်လင်တိုင်းနေ့)ကို ပြင်းပြင်းထန်ထန် ဝေဖန်လိုက်ပြီး နိုင်ငံနှင့်အဝန်းရှိ ကျောင်းများသို့ ပို့သည့် စာများတွင်လည်း   ကျောင်းသူကျောင်းသားများအနေဖြင့် မိမိကိုယ်တိုင်နှင့် မိသားစု၏ ဂုဏ်သိက္ခာကျဆင်းစေမည့် လုပ်ရပ်များကို ရှောင်ရှားကြရန် သတိပေးထားသည်။
ချစ်သူများနေ့မှာ မကြာသေးမီနှစ်များအတွင်း အရှေ့တောင်အာရှနိုင်ငံများမှ လူငယ်များကြားတွင် ရေပန်းစားလာခဲ့ရာ ဖေဖော်ဝါရီလရောက်တိုင်း စတိုးဆိုင်များ၊ လမ်းဘေး ဆိုင်တန်းများတွင် လက်ဆောင်နှင်းဆီပန်းများ၊ အသည်းပုံချောကလက်များဖြင့် တင်းကျမ်းပြည့်နှက်လာခဲ့သည်။
သို့ရာတွင် ဖေဖော်ဝါရီ ၁၄ရက် နီးကပ်လာတိုင်း ငယ်ငယ်ရွယ်ရွယ် ချစ်ကြိုက်ပြီး လက်မထပ်မီ လိင်မှုကိစ္စ ကျူးလွန်မှုများကို သတိပေးတားမြစ်ချက်များ ထုတ်ပြန်မှုဖြင့် မကြာသေးမီနှစ်များအတွင်း လူသိရှင်ကြားဖြစ်လာခဲ့ရာ ကမ္ဘောဒီးယားနှင့် အိမ်နီးချင်း ထိုင်းနိုင်ငံတို့မှ အရာရှိများကိုမူ ချစ်သူများနေ့က ပူပင်သောကပွားစေသည်။
ကမ္ဘောဒီးယား ပညာရေးဝန်ကြီးဌာနကဆိုလျှင် နိုင်ငံနှင့်အဝန်းမှ ပုဂ္ဂလိကနှင့် အစိုးရကျောင်းများသို့ ညွှန်ကြားချက်များ ပေးပို့၍  ချစ်သူများနေ့တွင် မဖွယ်မရာလှုပ်ရှားမှုမှန်သမျှကို တားဆီးရေး လုပ်ဆောင်ထားကြရန် ဆရာ ဆရာမများကို အမိန့်ပေးထားသည်။
တရိပ်ရိပ်တိုး၍ ရေပန်းစားလာနေသည့် ချစ်သူများနေ့က လူငယ်များကို အပျော်လွန်စေကာ၊ ကျောင်းစာကို မေ့လျော့စေပြီး၊ မိမိကိုယ်တိုင်နှင့် မိသားစု၏ ဂုဏ်သိက္ခာကိုလည်း ထိခိုက်ညှိုးမှိန်စေသည်ဟု ကမ္ဘောဒီးယား ပညာရေးဝန်ကြီးက ပြောကြားခဲ့သည်။
‘အဲဒါဟာ ခမာလူမျိုးတွေရဲ့ ရိုးရာလည်းမဟုတ်ဘူး’ဟုလည်း ၎င်းက ထပ်လောင်းပြောကြားခဲ့သည်။
နှစ်နိုင်ငံစလုံးမှ လူမှုရေးရှေးရိုးစွဲများကမူ ချစ်သူများနေ့ကို ဗုဒ္ဓဘာသာ အစဉ်အလာ ယုံကြည်မှုများအား ကျင့်ဝတ်ပိုင်းအရ ခြိမ်းခြောက်နေသည့် နိုင်ငံခြားသွင်းကုန်တစ်ခုအဖြစ် ယူဆနေကြသည်။
အထူးသဖြင့် ကမ္ဘောဒီးယားအမျိုးသမီးများမှာ လက်မထပ်မီအထိ သူတို့၏ အပျိုစင်ဘဝကို ထိန်းသိမ်းထားရန် ဖိအားပေးခံနေကြရသည်။
တောင်ကိုရီးယားနှင့် အရေးပေါ် hotlines ကို မြောက်ကိုရီးယား ပိတ်ပစ်မည်
By ဘီဘီစီ 
ပြုံယမ်း၊ ဖေဖော်ဝါရီ ၁၁ ။             ။ ဒုံးကျည်ပစ်လွှတ်မှုများနှင့် နျူကလီးယားစမ်းသပ်မှုများနောက်ပိုင်း တင်းမာမှုများ ကြီးထွားလာနေသည့် အတောအတွင်းတွင် မြောက်ကိုရီးယားနိုင်ငံက   တောင်ကိုရီးယားနှင့် အဓိက အရေးပေါ်ဆက်သွယ်ရေး hotlines နှစ်ခုကို ဖြတ်တောက်တော့မည်ဖြစ်သည်။
မြောက်ပိုင်းရှိ နှစ်နိုင်ငံ ပူးတွဲဖွင့်လှစ်ထားသည့် ကီဆောင်စက်မှုဇုန်အား တောင်ကိုရီးယားနိုင်ငံဖက်က ပိတ်သိမ်းပြီးနောက် မြောက်ကိုရီးယားဖက်က တုံ့ပြန်လာခြင်းဖြစ်သည်။
ကီဆောင်စက်မှုဇုန်သည် ကိုရီးယားနှစ်နိုင်ငံကြား နောက်ဆုံး ပေါင်းကူးမှုများအနက်မှ တစ်ခုသော ဆက်သွယ်ထားမှုဖြစ်ပြီး မြောက်ကိုရီးယားနိုင်ငံအတွက် အဓိကဘဏ္ဍာငွေအရင်းအမြစ်လည်းဖြစ်သည်။
ကီဆောင်စက်မှုဇုန်အား တောင်ကိုရီးယားဖက်က ပိတ်သိမ်းလိုက်ခြင်းက စစ်ကြေညာလိုက်ခြင်းပင်ဖြစ်ပြီး စစ်ပွဲဇုန်တစ်ခုအဖြစ်သို့ တွန်းပို့လိုက်ခြင်းဖြစ်သည်ဟု မြောက်ကိုရီးယားဖက်က ပြောသည်။
မြောက်ကိုရီးယားနိုင်ငံ၏ နျူကလီးယားနှင့် ဒုံးကျည်စီမံကိန်းများအတွက် အသုံးပြုနေသည့် ဘဏ္ဍာဝင်ငွေကို ဖြတ်တောက်ရန်အတွက် ယခုကဲ့သို့ စက်မှုဇုန်အား ပိတ်သိမ်းခြင်းဖြစ်ကြောင်း တောင်ကိုရီးယားက ပြောသည်။
လိင်တူလက်ထပ်ခြင်းကို တရားဝင်အဖြစ် အမေရိကန်တရားရုံးချုပ် ဆုံးဖြတ်
By ဝါရှင်တန် 
အမေရိကန်တရားရုံးချုပ်က နိုင်ငံတွင်း လိင်တူလက်ထပ်ခြင်းကို တရားဝင်အဖြစ် အတည်ပြုဆုံးဖြတ်လိုက်သည်။
ထိုသို့အတည်ပြုပေးလိုက်ခြင်းဖြင့် လိင်တူလက်ထပ်ခွင့်ကို တားမြစ်ထားသည့် ပြည်နယ် ၁၄ ပြည်နယ်တွင်လည်း တားမြစ်ချက်ပျက်ပြယ်သွားမည်ဖြစ်သည်။
ဥပဒေအရဆိုလျှင် တူညီသည့်အခွင့်အရေးရှိကြောင်း၊ ဖွဲ့စည်းပုံအရ အားလုံးတူညီတူမျှပင်ဖြစ်ကြောင်း ပြောဆိုခဲ့ကြကြောင်း တရားသူကြီးချုပ် ကင်နေဒီကရေးသားခဲ့သည်။
ယခုလို စီရင်ဆုံးဖြတ်လိုက်ခြင်းဖြင့် လိင်တူလက်ထပ်ခြင်းနှင့် ပတ်သက်ကာ တရားတဘောင်ဖြစ်ပွားနေမှုများ အဆုံးသတ် သွားစေမည်ဖြစ်သည်။
ဂျော်ဂျီယာ၊ မီချီဂန်၊ အိုဟိုင်းယိုနှင့် တက္ကဆက်ပြည်နယ်များရှိ လိင်တူချစ်သူများက ဇွန် ၂၆ ရက်၌ လက်ထပ်ကြရန် လုပ်ဆောင် လာကြသည်။
သို့သော် မစ္စစ္စပီနှင့် လူစီယားနားပြည်နယ်များက တာဝန်ရှိသူများက လုပ်ထုံးလုပ်နည်းစနစ်များ အပြီးသတ်လုပ်ဆောင်ပြီးချိန်ထိ လိင်တူချစ်သူများအနေဖြင့် စောင့်ကြရန် ပြောကြားသည်။
သမ္မတဘာရက်အိုဘားမားက ယခုစီရင်ဆုံးဖြတ်မှုသည် အမေရိကန်၏ အောင်ပွဲတစ်ရပ်ဖြစ်သည်ဟု ပြောခဲ့သည်။
မက္ကဆီကို အကျဉ်းထောင်အဓိကရုဏ်းတွင် အနည်းဆုံး ၄၉ ယောက် အသတ်ခံရ
By အေအက်ဖ်ပီ 
မက္ကဆီကိုစီးတီး၊ ဖေဖော်ဝါရီ - ၁၂ ။                 ။ တိုက်ခိုက်မှုမှာ ၁ နာရီလျော့လျော့သာ ကြာမြင့်သော်လည်း နောက်ဆုံးတွင် ပြိုင်ဘက်ဂိုဏ်းခေါင်းဆောင်နှစ်ယောက်၏ နောက်လိုက် ၄၉ယောက် ထက်မနည်း သေဆုံးခဲ့ရသည်။
မြောက်ပိုင်း မွန်တာရေးမြို့မှ အကျဉ်းသားများ ပြည့်ကျပ်နေသည့် ဟောင်းနွမ်းအိုမင်းနေပြီဖြစ်သော အကျဉ်းထောင်အတွင်း ဓားများဖြင့်ထိုး၊ တုတ်များဖြင့် ရိုက်နှက်ကာ သေဆုံးခဲ့ကြခြင်းပင် ဖြစ်သည်။
နျူဗို လီယွန်အုပ်ချုပ်ရေးမှူး ဂျမ်း ရိုဒရီဂတ် ကယ်လ်ဒါရွန်၏ ပြောကြားချက်အရ ဗုဒ္ဓဟူးနေ့ သန်းခေါင်ယံအချိန်တွင် တိုပို ချီကို အကျဉ်းထောင်အတွင်း ဂျော့ အိုင်ဗင် ဟာနန်ဒက် ကန်တုခေါင်းဆောင်သည့် ဂိုဏ်းနှင့် ဂျူအန် ပက်ဒရို ဆာလ်ဒီဗာ ဖာရီးယက်စ်ခေါင်းဆောင်သည့် ဂိုဏ်းနှစ်ဂိုင်းကြား တိုက်ပွဲဖြစ်ပွားရာမှ အရေးအခင်း စတင်လာခဲ့ခြင်းဖြစ်သည်ဟု ဆိုသည်။
သေဆုံးသူအားလုံးမှာ အကျဉ်းသားများဖြစ်ပြီး၊ မူလက ပြည်နယ်အစိုးရက ၅၂ယောက် သေဆုံးသည်ဟု သတင်းထုတ်ပြန်ခဲ့သော်လည်း ရဲအရာရှိများကမူ အလောင်း ၄၉လောင်းသာ တွေ့ရှိရသည် ဟုပြောကြားခဲ့သည်။ မစ္စတာ ရိုဒရီဂတ်ဇ်က ဒေသတွင်းသတင်းမီဒီယာသို့ ပြောကြားချက်အရ အကျဉ်းသားတစ်ဦးသာလျှင် ထောင်ရဲက ပစ်ခတ်ရျ် သေဆုံးရခြင်းဖြစ်ပြီး၊ ကျန်လူများမှာ ဓားဖြင့်ထိုး၊ တုတ်များဖြင့် အရိုက်နှက်ခံရရျ် သေဆုံးရခြင်းဖြစ်သည်ဟု ဆိုသည်။
“ထိတ်လန့်တုန်လှုပ်ဖွယ်ရာ ပြင်းထန်တဲ့ တိုက်ပွဲတစ်ပွဲပဲ”ဟု အုပ်ချုပ်ရေးမှူးက ရေဒီယိုအင်တာဗျူးတစ်ခုတွင် ပြောကြားခဲ့သည်။
ဂိုဏ်းဖွဲ့ကျူးလွန်သည့် ရာဇဝတ်မှုများဖြင့် ထောင်ဒဏ်အသီးသီး ကျခံနေရသည့် ဂိုဏ်းခေါင်းဆောင် နှစ်ယောက်စလုံးမှာ ဗဟိုအစိုးရအကျဉ်းထောင်များမှ ပြောင်းရွှေ့လာခဲ့ကြခြင်းဖြစ်ပြီး၊ ကြာသပတေးနေ့ နေ့လယ်ခင်းအထိ အစိုးရက တွေ့ရှိဖော်ထုတ်မိသမျှ သေဆုံးသူ ၄၀ထဲတွင် ဂိုဏ်းခေါင်းဆောင် နှစ်ယောက်စလုံး ပါဝင်ခြင်းမရှိဟု ဆိုသည်။
ဒေသခံများက အနီးဝန်းကျင် အိမ်ခေါင်မိုးများပေါ်မှ ရိုက်ယူထားသည့် ဗွီဒီယိုများထဲတွင်မူ ထောင်ဝင်းထဲတွင် ယောကျ်ားသား လူအုပ်များက တစ်ဖွဲ့ကိုတစ်ဖွဲ့ အော်ဟစ်ဆဲရေးနေပုံများကို တွေ့ကြရ သည်ဟု ဆိုသည်။ နောက်တော့ အကြမ်းဖက်မှုမှာ ပျံ့နှံ့လာရာ အကျဉ်းသားများက ထောင်ဂိုဒေါင်ကို မီးတင်ရှို့ခဲ့ကြသည်ဟု ဆိုသည်။
နျူဗိုလီယွန်၏ အအိုဟောင်းဆုံး အကျဉ်းထောင်၌ဖြစ်ပွားသည့် အဆိုပါ ရုန့်ရင်းဆန်ခတ်မှုအတွင်း အကျဉ်းသား ၁၂ယောက်လည်း ထိခိုက်ဒဏ်ရာ ရရှိသွားခဲ့ရာ ယင်းတို့အနက် ၅ယောက်မှာ ဒဏ်ရာ ပြင်းထန်သည်ဟု ဆိုသည်။
ကနဦးတွင် ထွက်ပြေးရန် ကြိုးစားရာမှ အဓိကရုဏ်းဖြစ်ပွားကြောင်း သတင်းများ ထွက်ပေါ်လာခဲ့သော်လည်း အစိုးရကမူ မည်သည့်အကျဉ်းသားမျှ ထွက်ပြေးလွတ်မြောက်သွားခြင်း မရှိကြောင်း ပြောကြား ခဲ့သည်။
အကျဉ်းသား ၃၈၀၀အတွက် အစောင့်ရဲ အယောက်၁၀၀သာရှိပြီး နှစ်ပေါင်းများစွာ အကျဉ်းထောင်စနစ်ကို ဂရုမစိုက်ခဲ့သည့် ရလဒ်ဖြစ်ကြောင်း မစ္စတာ ရိုဒရီဂတ်ဇ်က မွန်တာရေးတွင် ပြုလုပ်ခဲ့သည့် သတင်းစာရှင်းလင်းပွဲတွင် ပြောကြားခဲ့သည်။
ဗဟိုအစိုးရ ရဲတပ်ဖွဲ့နှင့် စစ်တပ်များက ထောင်ကို ဝန်းရံထားခဲ့သော်လည်း အကျဉ်းထောင်ဖွဲ့စည်းပုံက အတွင်းတွင်ဖြန့်ကျက်ရန် တားဆီးထားသလိုဖြစ်နေသောကြောင့် ထောင်အတွင်း ဝင်ရောက်နေရာ ယူရန် မလွယ်ဖြစ်နေသည်ဟုလည်း မစ္စတာ ရိုဒရီဂတ်ဇ်က ပြောကြားခဲ့သည်။ နံနက် ၁နာရီ ၃၀မိနစ်အချိန်တွင်မှ အဓိကရုဏ်းကို ထိန်းချုပ်နိုင်သွားခဲ့သည်ဟုလည်း ပြည်နယ်အစိုးရက ပြောကြားခဲ့သည်။
နိုင်ဂျီးရီးယား အသေခံဗုံးခွဲသူ ဆယ်ကျော်သက်မိန်းခလေး သွေးပျက်ကာ သတ်ရန် ထွက်ပြေးခဲ့ဟုဆို
By အေအက်ဖ်ပီ 
အဘူဂျာ၊ နိုင်ဂျီးယား၊ ဖေဖော်ဝါရီ - ၁၂ ။              ။ အစွန်းရောက် ဘိုကိုဟာရမ်အုပ်စုက ဗုံးအင်္ကျ ီဝတ်ဆင်ပေးကာ လူများနိုင်သမျှများများ သတ်ရန် စေလွှတ်လိုက်သည့် ဆယ်ကျော်သက်မိန်းခလေးမှာ သူမကို ထိန်းချုပ်ခိုင်းစေသူများ၏ မြင်ကွင်းမှ လွတ်ကင်းသွားသည်နှင့် တပြိုင်နက် ဗုံးအင်္ကျ ီကို ဆုတ်ဖြဲကာ ထွက်ပြေးလာခဲ့သည်ဟု ဆိုသည်။
သို့ရာတွင် သူမ၏ အဖော်နှစ်ယောက်မှာမူ နိုင်ဂျီးရီးယားမြောက်ပိုင်းရှိ ဒီကွာ ဒုက္ခသည်စခန်းမှ ရာနှင့်ချီသည့် လူအုပ်အတွင်းသို့ လျှောက်လှမ်းဝင်ရောက်သွားကာ သူတို့ကိုယ်သူတို့ ဖောက်ခွဲရျ် လူ ၅၈ယောက်ကို သတ်ဖြတ်ခဲ့ခြင်းဖြင့် သွေးပျက်တုန်လှုပ်ဖွယ် မစ်ရှင်ကို ပြီးမြောက်အောင် ထမ်းဆောင်ခဲ့ကြသည်ဟု ဆိုသည်။
နောက်ပိုင်းတွင် ဒေသခံကာကွယ်ရေးတပ်ဖွဲ့များက တွေ့ရှိသွားခဲ့သည့် ထိုမိန်းခလေး၏ ဖြစ်စဉ်မှာ ဘိုကိုဟာရမ်များက အသုံးချနေသည့် ကလေးအချို့မှာ သူတို့သေရတော့မည်၊ အခြားသူများကိုလည်း သတ်ဖြတ်ရတော့မည်ကို သိရှိနားလည်နေသည်ကို ဖော်ပြနေသည့် ပထမဆုံး သာဓကပင်ဖြစ်သည်။
“လူတွေကို သတ်ရတော့မယ်ဆိုတာကို သိနေတာကြောင့် ထိတ်လန့်တုန်လှုပ်နေတယ်လို့ သူမက ပြောတယ်။ ဒါပေမယ့် သူ့ကို စခန်းဆီခေါ်လာခဲ့တဲ့ လူတွေရဲ့ ညွှန်ကြားချက်တွေကို လွန်ဆန်ရမှာလည်း သူမကြောက်နေတယ်”ဟု မိန်းခလေးကို စစ်ဆေးမေးမြန်းခဲ့သည့် ပြည်သူ့စစ် တိုက်ခိုက်ရေးသမား မိုဒူ အဝါမီက ပြောကြားခဲ့သည်။
“သူမက ညွှန်ကြားတဲ့အတိုင်း တိုက်ခိုက်ခဲ့ရင် စခန်းထဲမှာ ရှိနေတယ်လို့ သူမသိထားတဲ့ သူမရဲ့အဖေကို သတ်မိမှာလည်း စိုးရိမ်နေတဲ့အကြောင်း လုံခြုံရေးတပ်ဖွဲ့ကို ဝန်ခံခဲ့တယ်”ဟုလည်း ၎င်းက ထပ်လောင်းပြောကြားခဲ့သည်။
အဆိုပါမိန်းခလေးက မစ်ရှင်ကို စွန့်လွှတ်လိုက်ရန် အဖော်နှစ်ယောက်ကို စည်းရုံးဖို့ ကြိုးစားခဲ့သော်လည်း အခြားနှစ်ယောက်ကို စိတ်ပြောင်းအောင် မတတ်နိုင်ခဲ့ကြောင်းလည်း ပြောကြားခဲ့သည်ဟု ဆိုသည်။
ရုရှအတိုက်အခံခေါင်းဆောင်က ပူတင်ကို အဂတိလိုက်စားမှုဖြင့် တရားစွဲ
By အေအက်ဖ်ပီ 
မော်စကို၊ ဖေဖော်ဝါရီ - ၁၂ ။               ။ ရုရှ အတိုက်အခံခေါင်းဆောင် အလက်ဇီ နာဗာနီက သမ္မတ ဗလာဒီမီယာ ပူတင်အား သားမက်ဖြစ်သူ ပိုင်ဆိုင်သည့် ကုမ္ပဏီသို့ ငွေအမြောက်အများချေးရန် အမိန့်ပေးခဲ့သည်ဟု စွပ်စွဲကာ ကြာသပတေးနေ့က အဂတိလိုက်စားမှုဖြင့် တရားရုံးတွင် ဦးတိုက်လျှောက်ထား တရားစွဲဆိုထားသည်ဟု ကြေညာခဲ့သည်။
“ပူတင်ကို သူ့သားမက်နဲ့ ပတ်သက်ပြီး ကျနော် တရားစွဲဆိုထားပါတယ်။ ကျနော်နိုင်မယ်ဆိုတာ သေချာပါတယ်”ဟု နာဗာနီက ရုရှခေါင်းဆောင်မှာ လက်ရှိသူ့သမီးကို လက်ထပ်ထားသည့် သားမက်ဖြစ်သူ ကီရီ ရှာမာလက်၏ အကျိုးစီးပွားအတွက် ခြစားမှုဥပဒေကို ချိုးဖောက်ခဲ့ကြောင်း စွပ်စွဲထားသည့် ဘလော့တွင် ရေးသားခဲ့သည်။
ရှာမာလက်မှာ ပူတင်က ရေနံဓာတုကုမ္ပဏီ Siburကို နိုင်ငံတော်ရံပုံငွေမှ ကန်ဒေါ်လာ ၁.၇၅ဘီလျံ ထောက်ပံ့ရန် အမိန့်မထုတ်မီကလေးတွင် ထိုကုမ္ပဏီမှ ရှယ်ယာကို ပိုင်ဆိုင်လာခဲ့သည်ဟု နာဗာနီက အစိုးရ မှတ်တမ်းများနှင့် ထုတ်ပြန်ချက်များကို ကိုးကား ပြောကြားခဲ့သည်။
သို့ရာတွင် ပူတင်၏ ပြောခွင့်ရပုဂိုလ် ဒီမီထရီ ပက်စကော့ကမူ တရားစွဲဆိုထားမှုကို သမ္မတက သိရှိခြင်းပင် မရှိကြောင်း ဂျာနယ်လစ်များကို ပြောကြားခဲ့သည်။
ပူတင်က သူ၏ မိသားစုဘဝကို ကိုယ်ရေးကိုယ်တာအဖြစ် လျှို့ဝှက်ထားလေ့ရှိသော်လည်း ရှာမာလက်နှင့် မော်စကို အစိုးရတက္ကသိုလ်တွင် အလုပ်လုပ်နေပြီး ကတ်ထရီးနား တီခိုနိုဗာဟု သိထားကြသည့် ပူတင်၏ သမီးဖြစ်သူနှင့် ပတ်သက်မှုကို မီဒီယာများက ဖောပြနေကြပြီး၊ ယခင်က ရော့အင်ရိုးကခြေသည်တစ်ဦးဖြစ်သည့် ရှာမာလက်က ကုမ္ပဏီတစ်ခုကို ကြီးမှူးနေသည်ဟု ဆိုသည်။
မြောက်ကိုရီးယား စစ်တပ်အကြီးအကဲ ကွက်မျက်ခံရသည်မှာ သံသယရှိစရာမလိုဟု ကန် ပြော
By ရိုက်တာ 
ဝါရှင်တန်၊ ဖေဖော်ဝါရီ - ၁၂ ။          ။ မြောက်ကိုရီးယား စစ်တပ်အကြီးအကဲမှာ သုတ်သင်ကွက်မျက်ခံရသည်ကို သံသယရှိစရာမလိုကြောင်း သေဆုံးကြောင်းသတင်းများ ထွက်ပေါ်လာပြီး ဖေဖော်ဝါရီလ ၁၁ရက်နေ့တွင် အမေရိကန်ပြည်ထောင်စု နိုင်ငံခြားရေးဝန်ကြီးဌာန အရာရှိတစ်ဦးက ပြောကြားခဲ့သည်။
“ခေါင်းဆောင်တစ်ယောက်က ကာလအပိုင်းအခြားအလိုက် သူ့ရဲ့ အစိုးရအဖွဲ့အတွင်းမှာ သုတ်သင်ရှင်းလင်းရေးတွေလုပ်နေတော့ ဒါဟာ မြောက်ကိုရီးယားမှာ ဖြစ်နေကျပါ” ဟု နိုင်ငံခြားရေး ဝန်ကြီးဌာန ပြောခွင့်ရပုဂိုလ် မာ့ခ် တိုနာက ပြောကြားခဲ့သော်လည်း ကွက်မျက်မှုသတင်းကို အတည်ပြုနိုင်ခြင်းတော့ မရှိသေးပေ။
မြောက်ကိုရီးယား စစ်တပ်အကြီးအကဲ ရီယောင်ဂျီကို နိုင်ငံရေး ဂိုဏ်းခွဲထောင်ပြီး အကျင့်ပျက်ခြစားသည့်အတွက် ယခုလအစောပိုင်းက သုတ်သင်ကွက်မျက်ခဲ့သည်ဟု တောင်ကိုရီးယားမီဒီယာက ဗုဒ္ဓဟူးနေ့က သတင်းပို့ခဲ့သည်။
“အရင်ကလည်း ကျနော်တို့ မြင်ခဲ့ပြီးပါပြီ။။ ဒီလိုအချိန်မျိုးမှာ ဒီပုဂိုလ် သုတ်သင်ကွက်မျက်ခံခဲ့ရတယ်ဆိုတာ သံသယရှိစရာမလိုပါဘူး”ဟု တိုနာက ပြောကြားခဲ့သည်။
ပြုံယမ်းနှင့် သံတမန်အဆက်အသွယ်မရှိသည့် အမေရိကန်အစိုးရအနေဖြင့် မြောက်ကိုရီးယားအစိုးရအတွက် ကွက်မျက်မှုက မည်သည့်အကျိုးဆက်များ ဖြစ်လာမည်ကို မမှန်းဆနိုင်ကြောင်းလည် တိုနာက ပြောကြားခဲ့သည်။
မြောက်ကိုရီးယား၏ မကြာသေးမီက နျူကလီးယားစမ်းသပ်မှုနှင့် တာဝေးပစ် ဒုံးကျည် ပစ်လွှတ်မှုများကြောင့် ကိုရီးယားကျွန်းဆွယ်တွင် တင်းမာမှုများ မြင့်မားလာနေချိန်တွင် သုတ်သင်ကွက်မျက်မှုသတင်း ထွက်ပေါ်လာခဲ့ခြင်းပင် ဖြစ်သည်။
ဆီးရီးယား တစ်နိုင်ငံလုံးအပစ်ရပ်ရေး ကမ္ဘာ့အင်အားကြီးနိုင်ငံများ သဘောတူ
By ဘီဘီစီ 
ဘာလင်၊ ဖေဖော်ဝါရီ - ၁၂ ။            ။ ဂျာမနီတွင် ဆွေးနွေးပြီးနောက် ရက်သတ္တတစ်ပတ်အချိန်အတွင်းတွင် ဆီးရီးယားတစ်နိုင်ငံလုံး အပစ်အခတ်ရပ်စဲရန် ကမ္ဘာ့အင်အားကြီးနိုင်ငံများ သဘောတူခဲ့ကြ သည်။
သို့ရာတွင် ယင်းအပစ်ရပ်ရေးမှာ ဂျီဟတ်အုပ်စု အိုင်အက်စ်ကို တိုက်ခိုက်နေသည့် စစ်ပွဲနှင့် အယ်လ် နုဆရာ စစ်မျက်နှာနှင့်တော့ သက်ဆိုင်ခြင်းမရှိပေ။ နိုင်ငံတကာ ဆီးရီးယား ထောက်ပံ့ရေး အုပ်စုမှ ဝန်ကြီးများက အကူအညီပေးမှုများကို အရှိန်အဟုန်မြှင့် တိုးချဲ့သွားကြရန်လည်း သဘောတူခဲ့ကြသည်။
ရုရှက လေကြာင်းတိုက်ခိုက်မှုများဖြင့် ကျောထောက်နောက်ခံပေးနေသည့် ဆီးရီးုယားစစ်တပ်က အလက်ပိုပြည်နယ်တွင် ရှေ့သို့ တိုးတက်သိမ်းပိုက်လာနေချိန်တွင် ယခုကြေညာချက် ထွက်ပေါ် လာခြင်းပင် ဖြစ်သည်။
ဆီးရီးယားစစ်တပ်က ရှေ့သို့ ချီတက်လာရာ အလက်ပိုမြို့ကြီးများ၏ သူပုန်များ ထိန်းချုပ်ထားသော အစိတ်အပိုင်းများအတွင်းရှိ သောင်းနှင့်ချီသည့် အရပ်သားများမှာ ဝိုင်းပတ်ပိတ်ဆို့ခံရမည့် အန္တရာယ်နှင့် ရင်ဆိုင်နေရသည်။
အပစ်ရပ်ရေး စီမံကိန်းမှာ ရည်မှန်းချက်ကြီးမားလှပြီး၊ သက်ဆိုင်သူများက ဆုံးဖြတ်ချက်များကို လေးစားလိုက်နာရန် အရေးကြီးကြောင်း အမေရိကန်နိုင်ငံခြားရေးဝန်ကြီး ဂျွန်ကယ်ရီက ပြောကြားခဲ့သည်။
“ဒီနေရာမှာတော့ စာရွက်ပေါ်က စကားလုံးတွေမျှသာပဲ။ နောက်တစ်ရက် နှစ်ရက်အတွင်း စစ်မြေပြင်မှာ လက်တွေ့အကောင်အထည်ဖော်မလားဆိုတာ ကြည့်ရမှာပဲ”ဟု ၎င်းက ပြောကြားခဲ့သည်။
အမေရိကန်နှင့် ရုရှက ကြီးမှူးသည့် အလုပ်အဖွဲ့က ဆီးရီးယား သူပုန်အုပ်စုများနှင့် တိုင်ပင်ကာ အပစ်ရပ်ရေးကို အကောင်အထည်ဖော်ရန် လက်တွဲအလုပ်လုပ်သွားမည်ဟု ဆိုသည်။
IS အုပ်စုမှာ ဓာတုလက်နက်များ ထုတ်လုပ်အသုံးပြုနိုင်စွမ်းရှိနေပြီဟု CIA ညွှန်ကြားရေးမှူး ပြော
By ပရပ်စ်တီဗီ 
ဝါရှင်တန်၊ ဖေဖော်ဝါရီ - ၁၂ ။            ။ အိုင်အက်စ်အကြမ်းဖက်အုပ်စုက ဓာတုလက်နက်များကို အသုံးပြုနေပြီး။ ကလိုရင်းနှင့် အဆိပ်ဓာတ်ငွေ့အနည်းငယ်ကို တီထွင်ထုတ်လုပ်နိုင်စွမ်း ရှိနေကြောင်း အမေရိကန် ဗဟိုထောက်လှမ်းရေးဧဂျင်စီ ညွှန်ကြားရေးမှူးက ပြောကြားခဲ့သည်။
“အိုင်အက်စ်အကြမ်းဖက်အုပ်စုက စစ်မြေပြင်မှာ ဓာတုလက်နက်တွေ အသုံးပြုခဲ့တဲ့ သာဓကအဖြစ်အပျက် အမြောက်အများ တွေ့ရှိထားပါတယ်”ဟု စီအိုင်အေညွှန်ကြားရေးမှူး ဂျွန် ဘရင်နန်က စီဘီအက်စ် သတင်းဌာနသို့ ဖေဖော်ဝါရီလ ၁၁ရက်နေ့က ပြောကြားခဲ့သည်။
အိုအက်စ်အကြမ်းဖက်အုပ်စုမှာ လက်နက်အဖြစ် အသုံးပြုရန် အဆိပ်ဓာတ်ငွေ့ (သို့မဟုတ်) ကလိုရင်းဓာတ်ငွေ့ကို အနည်းအကျဉ်း ထုတ်လုပ်နိုင်စွမ်းရှိနေပြီဟု စီအိုင်အေက ယုံကြည်နေကြောင်းလည်း ဘရင်နန်က ပြောကြားသည်ဟု ဆိုသည်။
လေထုညစ်ညမ်းမှုကြောင့် နှစ်စဉ် လူသန်းပေါင်းများစွာ သေဆုံး
By စီအင်န်အေ 
ဝါရှင်တန်၊ ဖေဖော်ဝါရီ ၁၃ ။          ။ လေထုညစ်ညမ်းမှုကြောင့် ကမ္ဘာပေါ်တွင် နှစ်စဉ် လူ ၅ ဒသမ ၅ သန်းကျော်သေဆုံးနေကြောင်း၊ ယင်းနှုန်းထား၏ ထက်ဝက်ကျော်က လျင်မြန်စွာဖွံ့ဖြိုးလျက်ရှိသည့် တရုတ်နှင့် အိန္ဒိယတို့မှဖြစ်ကြောင်း သုတေသနပညာရှင်များက ပြောသည်။
လေထုညစ်ညမ်းမှုအရေး ထိရောက်သည့် လုပ်ငန်းစဉ်များဖြင့် တုံ့ပြန်ခြင်းမရှိမီ ယင်းသို့ အချိန်မတိုင်မီသေဆုံးမှုများက ဆက်လက်မြင့်တက်နေဦးမည်ဖြစ်ကြောင်း အမေရိကန်တွင် ကျင်းပသည့် သိပ္ပံညီလာခံ၌ သိပ္ပံပညာရှင်များက ပြောသည်။
“လေထုညစ်ညမ်းမှုက ကမ္ဘာပေါ်မှာ လူသေဆုံးမှုဘေးတွေထဲ အမြင့်ဆုံးအဆင့်လေးအဆင့်မှာ ရှိနေပါတယ်။ သဘာဝပတ်ဝန်းကျင်ညစ်ညမ်းမှုများကြောင့် ရောဂါများဖြစ်ပွားစေရပါတယ်။”ဟု ကနေဒါ ရှိ တက္ကသိုလ်တစ်ခုမှ ပါမောက္ခဖြစ်သူ Michael Brauer က ပြောသည်။
သွေတိုးခြင်း၊ အစားသောက်မမှန်ခြင်းနှင့် ဆေးလိပ်သောက်သုံးခြင်းများကြောင့် သေဆုံးမှုများ ပြီးလျှင် လေထုညစ်ညမ်းမှုကြောင့် သေဆုံးနှုန်းသည် ကမ္ဘာပေါ်တွင် ဘေးအန္တရာယ်အများဆုံး အဆင့်လေးနေရာတွင် ရှိကြောင်း Global Burden of Disease က သုတေသနပြုထားသည်။
“လေထုညစ်ညမ်းမှုကို လျှော့ချခြင်းက လူထုကျန်းမာရေးမြှင့်တင်ရန် ထိရောက်တဲ့ နည်းလမ်းတစ်ခုဖြစ်ပါတယ်။”ဟု Braurer ကပြောခဲ့သည်။
ပါကစ္စတန်သို့ အက်ဖ်-၁၆ ဂျက်တိုက်လေယောဉ် ၈ စင်း အမေရိကန်ရောင်းမည်
By ရိုက်တာ 
ဝါရှင်တန်၊ ဖေဖော်ဝါရီ ၁၃ ။          ။ လော့ခ်ဟိမာတင်ကော်ပိုရေးရှင်းက ထုတ်လုပ်သော အက်ဖ်-၁၆ ဂျက်တိုက်လေယာဉ် ၈ စင်း၊ ရေဒါနှင့် အခြားစက်လက်နက်ကိရိယာများကို ပါကစ္စတန်သို့ ရောင်းချမည်ဟု အမေရိကန်အစိုးရက ဖေဖော်ဝါရီ ၁၂ တွင် အတည်ပြုသည်။ အရောင်းအဝယ်သဘောတူညီမှုတန်ဘိုးမှာ အမေရိကန်ဒေါ်လာ ၆၉၉သန်းတန်ဘိုးရှိသည်။
ဖြစ်နိုင်ဖွယ်ရာ အရောင်းအဝယ်နှင့် ပတ်သက်၍ ဥပဒေပြုအမတ်များကို တရားဝင်အသိပေးပြီးဖြစ်ကြောင်း ပြည်ပသို့စစ်လက်နက်ရောင်းချမှုကို ကြီးကြပ်ရသော ပင်တဂွန်၏ ကာကွယ်ရေးလုံခြုံရေးကော်ပိုရေးရှင်းအေဂျင်စီက ပြောကြားသည်။ အက်ဖ်-၁၆ ဂျက်တိုက်လေယာဉ်များကြောင့် ပါကစ္စတန်လေတပ်သည် အကြမ်းဖက်သောင်းကျန်းသူများအပေါ် ရာသီမရွေး နေ့ည စစ်ဆင်နိုင်မည်ဖြစ်ကြောင်း အေဂျင်စီက ပြောသည်။
ဥပဒေပြုအမတ်များအနေဖြင့် ရောင်းချမှုကို ပိတ်ပင်ရန် ရက် ၃၀ အချိန်ရရှိမည်ဖြစ်သည်။ သို့သော်လည်း ယင်းကဲ့သို့ သဘောတူညီချက်များမှာ ကောင်းစွာစိစစ်ပြီးဖြစ်၍ ပိတ်ပင်မှုမှာ ရှားပါးသည်။
ထိုင်းငါးဖမ်းလုပ်ငန်းတွင် အထောက်အထားမဲ့ အလုပ်သမား ရ၀၀၀၀ ကို မှတ်ပုံတင်စာရင်းကောက်
By ဘန်ကောက်ပို့စ် 
ဘန်ကောက်၊ ဖေဖော်ဝါရီ ၁၃ ။         ။ ပင်လယ်စာတင်ပို့မှုကို ဥရောပက တားမြစ်ပိတ်ပင်လာနိုင်သည့် အခြေအနေအား လျော့ပါးသွားအောင် လုပ်ဆောင်မှုတစ်ရပ်အဖြစ် ထိုင်းအာဏာပိုင်များက ငါးဖမ်းလုပ်ငန်းမှ သက်သေအထောက်အထားမဲ့ အလုပ်သမား ၇၀၀၀၀ ကျော်ကို မှတ်ပုံတင်စာရင်းသွင်းပေးခဲ့သည်။
ငါးဖမ်းလုပ်ငန်းတွင် တရားမဝင်မှောင်ခိုမှုများ၊ စည်းမျဉ်းစည်းကမ်းမလိုက်နာမှုများကို ရေတပ်၊ ငါးလုပ်ငန်းနှင့် အလုပ်သမားရေးရာတာဝန်ရှိသူများက ဖြိုခွင်းလျက်ရှိနေကြောင်း   နိုင်ငံခြား သတင်းထောက်များနှင့် တွေ့ဆုံရာ၌ သတင်းထုတ်ပြန်ခဲ့ခြင်းဖြစ်သည်။
“အမျိုးသားလုပ်ငန်းစဉ်တစ်ရပ်အနေနဲ့ ဝန်ကြီးချုပ်က ဒီလို ငါးဖမ်းလုပ်ငန်းက ပြဿနာတွေကို လုံးလုံးသည်းမခံကြောင်း ဖိအားပေးလုပ်ဆောင်နေပါတယ်။”ဟု   နိုင်ငံခြားရေးဝန်ကြီးဌာန   ပြောရေးဆိုခွင့်ရှိသူ ဆက်ဝန်နာမီသီက ပြောသည်။
မြန်မာနှင့် ကမ္ဘောဒီးယားတို့မှ အများစုဝင်ရောက်ခြင်းဖြစ်သည့် ငါးဖမ်းလုပ်ငန်းများမှ တရားမဝင်အလုပ်သမားကို သက်သေခံအထောက်အထားထုတ်ပေးခြင်းက အလွဲသုံးစားမှုများ သံသရာကို ရပ်တန့်အောင် ကူညီပေးလိမ့်မည်ဖြစ်ကြောင်းလည်း အစိုးရက ဖေဖော်ဝါရီ ၁၁ ရက် ထုတ်ပြန်သည်။
ထိုင်းနိုင်ငံငါးဖမ်းလုပ်ငန်းတွင် အထောက်အထားမဲ့ လုပ်ကိုင်နေသည့် အလုပ်သမားအင်အား နှစ်သိန်းကျော်ထက်မနည်းရှိနေမည်ဖြစ်ကြောင်း ခန့်မှန်းထားပြီး လက်ရှိတွင် ၇၀၀၀၀ ကို မှတ်ပုံတင်ပြီးဖြစ်ကြောင်း ရေတပ် ဦးဆောင်သည့် မှောင်ခိုနှိမ်နှင်းရေးလုပ်ငန်းစဉ်တပ်ဖွဲ့မှ လက်ထောက်ပြောရေးဆိုခွင့်ရှိသူ ပီယန်နန်က ပြောခဲ့သည်။
ငါးလုပ်ငန်းစက်ရုံများမှ ၅၀၀၀၀ ကို အထောက်အထားထုတ်ပေးပြီး ကျန်း ၂၀၀၀၀ က ငါးဖမ်းလှေသင်္ဘောများမှ အလုပ်သမားများဖြစ်ကြောင်း ၎င်းက ပြောသည်။
၀ါရှင်တန်ရှိ တရုတ်သံရုံးရှေ့ ပလာဇာကို တရုတ်အစိုးရနှင့် သဘောကွဲလွဲသူ၏ အမည်ပေးမည့် ဥပဒေကြမ်း အထက်လွှတ်တော်အတည်ပြု
By ရိုက်တာ 
ဝါရှင်တန်၊ ဖေဖော်ဝါရီ ၁၃။           ။ ဝါရှင်တန်ရှိ တရုတ်သံရုံး၏ ရှေ့ရှိ ပလာဇာတစ်ခု၏ အမည်ကို တရုတ်အစိုးရနှင့် သဘောကွဲလွဲသူတစ်ဦး၏ အမည်ပေးမည့် အစီအစဉ်ကို အမေရိကန် အထက်လွှတ်တော်က ဖေဖော်ဝါရီ ၁၂ တွင် ထောက်ခံလိုက်သည်။ ယင်းသို့ထောက်ခံချက်မှာ သမ္မတဘားရက်အိုဘားမား၏ သံအမတ်အမည်စာရင်းတင်သွင်းမှုကို အထက်လွှတ်တော်အမတ် တက်ဒ်ခရုဇ်က ပိတ်ဆို့နေခြင်းအား ရပ်တန့်စေရန်ပြုလုပ်သည့် အပြန်အလှန်သဘောတူညီချက်ဖြစ်သည်ဟု ကွန်ဂရက်သတင်းရင်းမြစ်များက ဆိုသည်။
"၂၀၁၆ ရီပတ်ဘလစ်ကင်သမ္မတလောင်းနေရာအတွက် ဦးဆောင်ယှဉ်ပြိုင်သူ ခရုဇ်က စတင်အဆိုပြုသော ယင်းဥပဒေကြမ်းကို အထက်လွှတ်တော်က တစ်ညီတစ်ညွတ်တည်း အတည်ပြုခဲ့သည်။ ယင်းဥပဒေကြမ်းမှာ ဝါရှင်တန်ရှိ တရုတ်သံရုံးရှေ့ ပလာဇာ၏ အမည်ကို တရုတ်အစိုးရနှင့် သဘောကွဲလွဲသူ ငြိမ်းချမ်းရေးနိုဘယ်ဆုရှင် လျို့ရှောင်းပို၏ အမည်ကိုပေးမည့် ဥပဒေကြမ်းဖြစ်သည်။ ""ဒါဟာ ရန်စတာဖြစ်ပြီး ဆန့်ကျင်ဘက်ရလဒ်တွေ ထွက်ပေါ်နိုင်ပါတယ်။ ဒီလိုအပြုအမူမျိုးတွေ မလုပ်ဖို့ အမေရိကန်ကို ကျွန်တော်တို့ အလေးအနက်တိုက်တွန်းပါတယ်""ဟု တရုတ်သံရုံးမှ ပြောခွင့်ရအမျိုးသား ကျွီဟယ်ကုံက အီးမေးလ်ဖြင့် ထုတ်ပြန်သော ကြေညာချက်တစ်ခုတွင် ပြောသည်။"
အိုဘားမား၏ နိုင်ငံခြားရေးဋ္ဌာထိပ်တန်းအရာရှိနှစ်ဦး၊ နော်ဝေနှင့် ဆွီဒင်ဆိုင်ရာသံအမတ်အသစ်များအပါအဝင် အမည်စာရင်းတင်သွင်းခံရသူများအပေါ်ထိန်းချုပ်မှုများကို ခရုဇ်က အဆုံးသတ်လိုက် ပြီဖြစ်ကြောင်း ခရုဇ်၏ ပြောခွင့်ရအမျိုးသား ဖီးလ်နိုဗက်က ပြောသည်။ အထက်လွှတ်တော်သည် အဆိုပါအမည်စာရင်းတင်သွင်းမှုများကို ဖေဖော်ဝါရီ ၁၂ကပင် အတည်ပြုခဲ့သည်။
အထက်လွှတ်တော်အမတ်တစ်ဦးသည် အမည်စာရင်းတင်းသွင်းမှုတစ်ခုကို ပိတ်ဆို့နိုင်ထားနိုင်သည်။ ဝါရှင်တန်နှင့် အခြားကမ္ဘာ့အင်အားကြီးနိုင်ငံများ နျူကလီးယားအစီအစဉ်နှင့် ပတ်သက်၍ အီရန်နှင့် သဘောတူညီမှုရရှိပြီးနောက် လွန်ခဲ့သည့်နှစ်ကပင် ခရုဇ်က ပိတ်ဆို့မှုလုပ်ထားသည်။
လူ သန်းလေးထောင်ကျော် ရေချိုရှားပါးမှုဒဏ်ကို ခံစားနေရ
By ပရက်စ်တီဗီ 
အမ်စတာဒမ်၊ ဖေဖော်ဝါရီ ၁၃ ။         ။ ကမ္ဘာ့လူဦးရေ၏ သုံးပုံနှစ်ပုံခန့်မှာ ရေချိုရှားပါးမှုဒဏ်ကို ခံစားနေရရာ ယခင်ကယူဆထားသည်ထက် အဆများစွာ အန္တရာယ်ကြီးသည့် အခြေအနေ တစ်ခုဖြစ်နေသည်ဟု လေ့လာမှုအသစ်တစ်ခုက ပြောသည်။
ကမ္ဘတစ်ဝန်း လူသန်းပေါင်းလေးထောင်ကျော်မှာ တစ်နှစ်လျင် အနည်းဆုံးတစ်လခန့် ဆိုးဆိုးဝါးဝါးရေချိုရှားပါးမှုနှင့် ကြုံတွေ့နေရသည်ဟု နယ်သာလန်နိုင်ငံ တွင်တေးတက္ကသိုလ်မှ သိပ္ပံပညာရှင်နှစ်ဦးပါ အဖွဲ့တစ်ခုက သတိပေးထားသည်။ ယင်းအကြောင်းအား ဖေဖော်ဝါရီ ၁၂က Science Advances ဂျာနယ်၏ ဆောင်းပါးတစ်ခုတွင် ဖော်ပြထားသည်။ ထို့အပြင် အဆိုပါလူဦးရေ၏ ထက်ဝက်မှာ အိန္ဒိယနှင့် တရုတ်တွင် နေထိုင်လျက်ရှိသည်ဟုလည်း ဖော်ပြထားသည်။
ရေသုံးစွဲမှုမှာ တစ်နှစ်ပတ်လုံး မြေပေါ်တွင် မိုးရွာဆီးနှင်းကျမှုမှ ရရှိသော ရေပမာဏ၏ နှစ်ဆကို သုံးစွဲသော ဒေသများတွင် လူ သန်း ၅၀၀ခန့်နေသည်ဟု လေ့လာမှုကဆိုသည်။ ထို့ကြောင့် သဘာဝမြေအောက်ရေပမာဏမှာ လျော့ပါးလာသည်။ ကမ္ဘာ့လူဦးရေမြင့်မားလာမှု၊ရေသုံးစွဲမှုများလာမှု အထူးသဖြင့် အသားစားရာမှ အလွန်အကျွံရေသုံးစွဲမှုတို့ ထပ်ကာထပ်ကာ   မြင့်မားလာစဉ် ရေပြသနာများမှာ ပိုမိုဆိုးဝါးလာသည် သုတေသီတို့က နောက်ထပ်သတိပေးထားသည်။
"ရေလျှော့ချိုးခြင်းက ကမ္ဘာလုံးဆိုင်ရာပြသနာ၏ အဖြေမဟုတ်ဘဲ အိမ်တွင် လူတစ်ယောက်ရေသုံးစွဲမှု၏ လေးရာခိုင်နှုန်းသာ ၂၅ရာခိုင်နှုန်းမှာ အသားစားသုံးမှုကြောင့်ဖြစ်သည်ဟု သုတေသန စာတမ်းရေးသူ တစ်ဦးဖြစ်သူ ပါမောက္ခ အာဂျန်ဟိုအက်ခ်စတာက ပြောသည်။ အမဲသားတစ်ကီလိုဂရမ်ရရှိရန် ရေလီတာ၁၅,၀၀၀ကုန်ပြီး ယင်းရေပမာဏ အားလုံးနီးပါးမှာ နွားအစာကျွေးသည့် သီးနှံများဆီသို့ ရေသွယ်ရာတွင် သုံးရသည်ဟု ၎င်းကရှင်းပြသည်။"
ပါကစ္စတန်၊ အီရန်၊ မက္ကဆီကိုနှင့်ဆော်ဒီအာရေဘီးယားအပါအဝင် နိုင်ငံအများအပြားမှာ သဘာဝမြေအောက်ရေ ထပ်ကာထပ်ကာလျော့ပါးလာမှုကြောင့် အကန့်အသတ်တစ်ခုဖြင့် ရှင်သန်နေရသလိုဖြစ်နေသည်ဟု ဟိုအက်ခ်စတာက ဆိုသည်။ လာမည့်နှစ်အနည်းငယ်အတွင်း ရေပြတ်လပ်သွားနိုင်ဖြင့် ယီမင်နိုင်ငံ၏ အခြေအနေမှာ အလွန့်အလွန်ဆိုးဝါးနေသည်ဟု သုတေသနက နောက်ထပ်ဖော်ထုတ်လိုက်သည်။
အမေရိကန်က ပက်ထရီးယော့ဒုံးကျည်သစ်များကို တောင်ကိုရီးယားတွင် ချထား
By ပရက်စ်တီဗီ 
ဆိုးလ်၊ ဖေဖော်ဝါရီ ၁၃ ။             ။ မြောက်ကိုရီးယား၏ နျူကလီးယားစမ်းသပ်မှုနှင့် တာဝေးပစ်ဒုံးကျည်ပစ်လွှတ်မှုကို တုံ့ပြန်သည့်အနေဖြင့် အမေရိကန်က တောင်ကိုရီးယားတွင်   နောက်ထပ်ပက်ထရီယော့ ဒုံးကျည်တပ်စုတစ်ခုကို ချထားလိုက်သည်။
ယင်းသို့ချထားမှုကို တောင်ကိုရီးယားရှိ အမေရိကန်တပ်မှူးက ဖေဖော်ဝါရီ ၁၃တွင် ကြေညာခဲ့ပြီး တောင်ကိုရီးယားမြို့တော်အနီးရှိ အိုဆန်လေတပ်အခြေစိုက်စခန်းတွင် တက္ကဆတ်ပြည်နယ် ဖို့တ်ဘလစ်မှ လေကြောင်းကာကွယ်ရေးတပ်စုကလည်း ပက်ထရီယော့စနစ်ကိုသုံးကာ လေ့ကျင့်ပေးမှုများ ပြုလုပ်နေသည်ဟု သိရသည်။
"""ဒီလိုလေ့ကျင့်ခန်းတွေလုပ်ရတာက မြောက်ကိုရီးယားက တိုက်ခိုက်မှုတစ်ခုကို ကာကွယ်ရာမှာ အမြဲတမ်းအဆင်သင့်ဖြစ်နေအောင်လို့ပါ""ဟု အမေရိကန်၏ အမှတ်-၈တပ်မှူး ဒုတိယဗိုလ်ချုပ်ကြီး   သောမတ်စ်ဗန်ဒယ်လ်က ကြေညာချက်တစ်ခုတွင် ပြောကြားခဲ့သည်။"
တောင်ကိုရီးယားတွင့်အမေရိကန်၏ ပဲ့ထိန်းဒုံးတိုက်ဖျက်ရေး THAAD ဒုံးကျည်စနစ်အား ချထားလိမ့်မည်ဟု မီဒီယာများက ခန့်မှန်းနေစဉ် ယခုသတင်းထွက်ပေါ်ခဲ့ခြင်းဖြစ်သည်။ သို့သော်လည်း ဆွေးနွေးပွဲများကို လျှို့ဝှက်ထားခဲ့သည်။
ကိုရီးယားကျွန်းဆွယ်သို့ THAAD ချထားမှုဖြစ်နိုင်ချေအပေါ် ရုရှားနှင့် တရုတ်တို့က ဝေဖန်ခဲ့ကြပြီး ၎င်းစနစ်မှာ အခြားနိုင်ငံများရှိ ဒုံးကျည်များကို အမေရိကန်ရေဒါက ရှာဖွေရာတွင် အထောက်အကူဖြစ်ရန်ဖြစ်သည်ဟု ဝေဖန်သူများကဆိုသည်။ အမေရိကန်၏ လုပ်ရပ်အပေါ် မြောက်ကိုရီးယားကလည်း သတိပေးခဲ့ပြီး ဒေသတွင်းတွင် နျူကလီးယားစစ်ပွဲဖြစ်လာနိုင်သည်ဟု ခြိမ်းခြောက်ခဲ့သည်။ ယင်းစနစ်ချထားပါက ၎င်း၏လက်နက်ကိုင်တပ်ဖွဲ့ဝင်များကို တိုးမြင့်မည်ဟုလည်း မြောက်ကိုရီးယားကဆိုသည်။
ထိုင်ဝမ်ငလျင် သေဆုံးသူ ၁၁၄ ဦးအထိ ရောက်လာ
By စီအင်န်အေ 
တိုင်ပေ၊ ဖေဖော်ဝါရီ ၁၃ ။          ။ ထိုင်ဝမ်တွင် လှုပ်သွားသည့် ငလျင်၌ အဆောက်အအုံတစ်ခု ပြိုကျမှုအတွင်း သေဆုံးသူဦးရေသည် ဖေဖော်ဝါရီ ၁၂ ရက်နှောင်းပိုင်းအထိ ၁၁၄ ဦးအထိ ရှိသွားပြီဖြစ်သည်။
"""ရှာဖွေရေးနဲ့ ကယ်ဆယ်ရေးများလည်း ရပ်နားလိုက်တော့ဖို့ ရှိပါတယ်။""ဟု တိုင်နန်းမြို့တော်ဝန် ဝီလီယမ်လိုင်းက ပြောသည်။"
အဆောက်အအုံအတွင်း ပျောက်ဆုံးနေဖွယ်ရှိသူများကိုလည်း စတင်ရေတွက်နေပြီးဖြစ်ကြောင်း မြို့တာဝန်ရှိသူများက ပြောသည်။
ဖေဖော်ဝါရီ ၆ ရက်အစောပိုင်းက လှုပ်သွားသည့် အင်အား ၆ ဒသမ ၄ ရှိ ငလျင်ကြောင့် တိုင်နန်းမြို့အတွင်းရှိ သေဆုံးမှုအားလုံးသည် ယင်းပြိုကျအဆောက်အအုံအတွင်း သေဆုံးရခြင်းလည်းဖြစ်သည်။
မြို့၏ အခြားနေရာတွင် သေဆုံးသူမှာ နှစ်ဦးရှိသည်။
အဆိုပါ ၁၇ ထပ် အဆောက်အအုံ အပြိုအပျက်များအောက် ကယ်ဆယ်ရေးများကို ပစ်မှတ်ထားဆောင်ရွက်လျက်ရှိနေသည်။ ယင်းအဆောက်အအုံတွင် နေထိုင်သူ မှတ်ပုံတင်ထားသူ ၂၅၆ ဦးရှိသော်လည်း ငလျင်လှုပ်ပြီး အပျက်အစီးများအောက်မှ ဆွဲထုတ်ခဲ့ရသူ အရေအတွက်ကြောင့် အဆောက်အအုံပြိုကျချိန်တွင် မှတ်ပုံတင်နေထိုင်သူထက် ပိုများများ အဆောက်အအုံအတွင်း   နေထိုင်လျက်ရှိနေခြင်းဖြစ်ကြောင်း တွေ့ရှိခဲ့ရသည်။
ဗယ်လင်တိုင်းနေ့ မလုပ်ကြရန် ပါကစ္စတန်သမ္မတ တိုက်တွန်းထား
By စီအင်န်အေ 
အစ္စလာမ္မာဘတ်၊ ဖေဖော်ဝါရီ ၁၃ ။           ။ နိုင်ငံအတွင်း ဗယ်လင်တိုင်းနေ့ ပွဲလမ်းများ မလုပ်ကြရန် ပါကစ္စတန်သမ္မတ မန်နွန်းဟူစိန်က တိုက်တွန်းပြီး တာဝန်ရှိသူများကလည်း တရားမဝင်သည့် ပွဲလမ်းများအဖြစ် အောက်တန်းကျမလျော်ကန်သော အမူအကျင့်ဖြစ်သည်ဟု အပြစ်တင်ရှုတ်ချထားသည်။
အနောက်တိုင်းတွင် ချစ်သူများနေ့အဖြစ် ကျင်းပသည့် ယင်းနေ့ကို မွတ်စလင်အများစုကြီးစိုးရာ နိုင်ငံအတွင်း ကျင်းပရန် အကြောင်းမရှိကြောင်း ဖေဖော်ဝါရီ ၁၂ ရက်က ကျောင်းသားများအား စကားပြောဆိုရာတွင် သမ္မတ ဟူစိန်က ပြောကြားခဲ့ခြင်းဖြစ်သည်။
"""ဗယ်လင်တိုင်းနေ့က ကျွန်တော်တို့ ယဉ်ကျေးမှုနဲ့ မဆိုင်ဘူး။ ရှောင်ရှားသင့်တယ်။""ဟု လွတ်လပ်ရေးသူရဲကောင်းများကို ဂုဏ်ပြုသည့် ပွဲအတွင်း ကျောင်းသားများအား ၎င်းက ပြောခဲ့သည်။"
လူငယ်များအနေဖြင့် စာသင်ခန်းသင်ခန်းစာများပေါ်တွင်သာ အာရုံစိုက်ထားသင့်ကြောင်းလည်း ဟူစိန်က တိုက်တွန်းထားသည်။
ပတ်ရှ်ဝါတွင် ဗယ်လင်တိုင်းနေ့ ပွဲတော်အခမ်းအနားကျင်းပခြင်းကို တားမြစ်ရန် စည်းကမ်းကြပ်မတ်မှုများကိုလည်း ခရိုင်အုပ်ချုပ်ရေးပိုင်းက ပြဌာန်းလိုက်ပြီးဖြစ်သည်။
ချစ်သူများနေ့အတွက် အဆင်သင့်ဖြစ်ပြီလား၊ ချစ်အနမ်းတစ်ပွင့်၌ ပိုးမွှားပေါင်း သန်း ၈၀ ကျော် ကူးလူးသွားဟုဆို
By ဒေးလီးမေး 
သင့်ချစ်သူအပေါ် မေတ္တာထားမှုကို ပြသမှုအနေဖြင့် အနမ်းတစ်ပွင့် ခြွေလိုက်ခြင်းသည် ပါးစပ်ခံတွင်းထဲ ရှိနေသော ဘတ်တီးရီးယားပိုမွှား သန်း ၈၀ ကျော်ထက်မနည်းကို တစ်ဆင့်ကူးပွား သွားစေခြင်းဖြစ်ကြောင်း  သိပ္ပံပညာရှင်များက ပြောလာသည်။
သမီးရည်းစားစုံတွဲတစ်တွဲ၏ ဆယ်စက္ကန့်ကြာ အနမ်းတစ်ခုတွင် တစ်ဦး ပါးစပ်မှ တစ်ဦးပါးစပ်သို့ ပိုးမွှားများ ကူးလူးစပ်ယှက်သွားပြီး ချစ်သူနှစ်ဦး၏ အာခံတွင်းရှိ salivary microbiota ဆိုသော တံတွေးရည်ကြည်တွင်းရှိ အဏုဇီဝရုပ်များ တစ်သားတည်း ထပ်တူဖြစ်သွားကြောင်း သိပ္ပံပညာရှင်များက ဖော်ထုတ်နိုင်ခဲ့သည်။
ပြင်းပြင်းပြပြရှိလှသော အနမ်းတစ်ခု၏ အာခံတွင်းက အဏုဇီဝရုပ်များအပေါ် သက်ရောက်မှုကို သုတေသနပြုစုံစမ်းရာမှ ယခုတွေ့ရှိမှုကို ဖော်ထုတ်နိုင်ခဲ့ခြင်းဖြစ်သည်။
အခြားသောသုတေသနများ၌ လူတိုင်း၏ ပါးစပ်ခံတွင်းအတွင်း ပိုးမွှားမျိုးစိတ်ကွဲပေါင်း ၁၀၀ နှင့် ၂၀၀ ကျော် ခိုအောင်းနေထိုင်ကြောင်း၊ သို့သော်လည်း ယင်းဇီဝပိုးမွှားများက အန္တရာယ်မဖြစ်စေသည့်   ရောဂါကူးစက်ခြင်းများကို အမှန်ကာကွယ်မှုပေးနိုင်သော ဘတ်တီးရီးယားဇီဝပိုးမွှားများဖြစ်ကြောင်း တွေ့ရှိဖော်ထုတ်ထားသည်။
"""အခု တွေ့ရှိမှုကတော့ စိတ်ဝင်စားစရာပါ။ ပါးစပ်ခံတွင်းထဲမှာ အဏုဇီဝပိုးမွှားတွေ ရှိနေတယ်ဆိုတာအပြင် လူနှစ်ဦး အပြန်အလှန် ပွေ့ဖက်နမ်းရှုပ်ခြင်းရဲ့ နောက်ပိုင်းမှာ အဏုဇီဝရုပ်တွေမှာ လိုက်ပါပြောင်းလဲ သက်ရောက်မှု ဖြစ်စဉ်ကို ခုလိုရှင်းပြဖော်ထုတ်လိုက်နိုင်တာက စိတ်ဝင်စားစရာပါပဲ။ အနမ်းတစ်ပွင့်ကြောင့် အဏုဇီဝပိုးမွှားဖြစ်စဉ်တွေအပေါ် အလွန်သက်ရောက်မှုတွေ   ဖြစ်ပွားတယ်ဆိုတာမျိုး အရင်က ဘယ်တုန်းကမျှ သုတေသနမပြုထားဖူးဘူးလေ။""ဟု လက်တွေ့အသုံးချသိပ္ပံသုတေသနဆိုင်ရာ နယ်သာလန်အဖွဲ့မှ Remco Kort က ပြောသည်။"
"""ကျွန်တော်တို့အနေနဲ့ အနမ်းတစ်ခုမှာ ဖြစ်ပျက်သွားတဲ့ ပိုးမွှားထုံကူးမှု ဖြစ်စဉ်ကို ဒီထက်ပို တိုးလေ့လာလိုပါတယ်။ စုံတွဲသမီးရည်းစားတွေအနေနဲ့ ပိုပြီး နမ်းနေမိရင် သူတို့ ပါးစပ်ခံတွင်းထဲက ဘတ်တီးရီးယားတွေအချင်းချင်း ကူးလူးသွားတဲ့ဖြစ်စဉ်တွေကနေ salivary microbiota ဇီဝရုပ်တွေ ပိုလို့ ထပ်တူဖြစ်လာတာ တွေ့ရပါတယ်။""ဟု ၎င်းက ပြောသည်။"
ယခု ချစ်အနမ်းသုတေသနအတွက် လက်တွေ့အသုံးချသိပ္ပံသုတေသနဆိုင်ရာ နယ်သာလန်အဖွဲ့အတွက် စုံတွဲပေါင်း ၂၁ တွဲက ကူညီပါဝင်ခဲ့ကာ နမ်းပြခဲ့ခြင်းအပေါ် သုတေသန ပြုလုပ်ခဲ့ကြခြင်းလည်းသည်။
သုတေသနတွင် ပါဝင်သူ ၄၂ ဦး၏ ဆယ်စက္ကန့်ကြာ နမ်းပြီးနှင့် မနမ်းမီအချိန်တို့က တံထွေးရည်ကြည်ကို စုယူကာ သုတေသန စမ်းသပ်ခဲ့ခြင်းဖြစ်သည်။
ထိုသို့ သမီးရည်းစားစုံတွဲများ တစ်ရှိုက်မက်မက်နမ်းစုပ်လိုက်ကြပြီးနောက်၌ ထိုစုံတွဲတို့၏ salivary microbiota တံတွေးရည်ကြည် အဏုဇီဝရုပ်များ ထပ်တူဖြစ်သွားကြသည်ကို သုတေသနအရ   တွေ့ရှိခဲ့ရခြင်းပင်ဖြစ်သည်။ ထိုပြင် တစ်နေ့လျှင် ကိုးကြိမ် ထိနမ်းပေးခြင်းကလည်း ယင်းသို့ပင် salivary microbiota တံတွေးရည်ကြည် အဏုဇီဝရုပ်များ ထပ်တူကျ တူညီသွားတတ် သည်ကိုလည်း တွေ့ရှိရသည်။
ဘင်္ဂလားဒေ့ရှ်မြောက်ပိုင်းတွင် ၁၂ ရာစုခေတ် ဗုဒ္ဓဂူဘုရားကျောင်းတွေ့ရှိ
By သည်နေးရှင်း 
ဒါကာ၊ ဖေဖော်ဝါရီ ၁၄ ။         ။ ဘင်္ဂလားဒေ့ရှ်နိုင်ငံမြောက်ပိုင်း ဂျဲဟာခါအရပ်တွင် ၁၂ ရာစု ပါလခေတ်ကာလက တည်ဆောက်ခဲ့ဖွယ်ရှိသည့် ဗုဒ္ဓဘာသာဂူဘုရားကျောင်းအား တူးဖော်တွေ့ရှိသည်။
နှစ်ဆက်မြောက် ဓမ္မပါလက မြို့တော်တည်ထောင်ခဲ့၍ ၎င်းအမည်သမုတ်ခေါ်ဝေါ်သည့် ဓမ္မပါလဂတ်နယ်မြေရှိ တူးဖော်ရေးလုပ်ကွက်၌ ရှေးဟောင်းသုတေသနဌာန အဖွဲ့တစ်ဖွဲ့က ယခုဂူဘုရားကျောင်းအား တွေ့ရှိခြင်းဖြစ်သည်။
ဇန်နဝါရီ ၁ ရက်စကာ ယင်းတူးဖော်ရေးနယ်မြေတွင် လုပ်ငန်းများ ဆောင်ရွက်လာခဲ့ခြင်းဖြစ်ပြီး ခုနစ်ဦးပါ တူးဖော်ရေးအဖွဲ့၏ ဦးစီးဖြစ်သူ မူဂျီဘာရက်မန်းက ဂူဘုရားကျောင်း၏ အထက်ပိုင်းသည် ပျက်စီးလျက်ရှိနေပြီး အောက်ပိုင်းနေရာတစ်ချို့လည်း မြေအောက်နစ်မြုပ်နေဆဲဖြစ်ကြောင်း ပြောသည်။
တွေ့ရှိဂူဘုရားကျောင်းနေရာတွင် ရွှံ့အိုးအပိုင်းအစများကို တွေ့ရှိရကြောင်း၊ စကျင်ကျောက်အပြောက်အမွှမ်းများကိုလည်း တွေ့ရှိရသည်ဆိုသည်။
တူးဖော်ထားသည့် အုတ်ရိုး၏ အရှည်မှာ ၂၅ မီတာရှည်ပြီး အထူ ၀ ဒသမ ၈၅ မီတာရှိသည်။
ထိုင်ဝမ်ငလျင် ကယ်ဆယ်ရှာဖွေရေး အဆုံးသတ်၊ သေဆုံးသူ ၁၁၆ ဦးရှိ
By ဘန်ကောက်ပို့စ် 
တိုင်ပေ၊ ဖေဖော်ဝါရီ ၁၄ ။            ။ ထိုင်ဝမ်တောင်ပိုင်းတွင် ဖေဖော်ဝါရီ ၆ ရက်က အင်အားပြင်းငလျင်တွင် သေဆုံးသူဦးရေသည် ၁၁၆ ဦးအထိရှိခဲ့ပြီး ပြိုကျအဆောက်အအုံတွင် ဆောင်ရွက်နေသည့် ကယ်ဆယ်ရှာဖွေရေးလုပ်ငန်းများကိုလည်း အဆုံးသတ်လိုက်ပြီဖြစ်သည်။
တိုင်နန်းမြို့အတွင်း ၁၇ ထပ်အဆောက်အအုံပြိုကျမှုတွင် သေဆုံးသူအများအပြားရှိပြီး အပျက်အစီးများအောက် လူတစ်ဦးပျောက်ဆုံးနေသည့် သတင်းမှာလည်း ကျိန်းသေခြင်းမရှိသဖြင့် ရှာဖွေမှုများကို အဆုံးသတ်လိုက်ပြီဖြစ်ကြောင်း မြို့တော်ဝန် ဝီလီယမ်လိုင်းက ပြောသည်။
ယင်းအဆောက်အအုံအပြင် လူပေါင်း ၁ ဒသမ ၉ သန်းနေထိုင်ရာ ယင်းမြို့တွင်းရှိ အခြားသောအဆောက်အအုံများလည်း ပြိုကျမှုဖြစ်ခဲ့သည်။
အဆိုပါ ၁၇ ထပ်အဆောက်အအုံပြိုကျမှုနှင့် ပတ်သက်ပြီး တည်ဆောက်ရေးတွင် ပါဝင်သည့် လက်ရှိပိတ်သိမ်းသွားပြီဖြစ်သော ကုမ္ပဏီမှ အမှုဆောင်ဖြစ်သူများအားလည်း ဖမ်းဆီးထားသည်။ အဆောက်အအုံတည်ဆောက်ရေးတွင် အလွဲသုံးစားမှုများ ကျုးလွန်ဖွယ်ရှိ၍ ယခုကဲ့သို့ ပြိုကျကာ လူသေဆုံးမှုများဖြစ်ရခြင်းကြောင့် ဖမ်းဆီးခဲ့ခြင်းဖြစ်သည်။
အမေရိကန်က မှားပို့သည့် ဒုံးကျည်အား ကျူးဘားပြန်ပေး
By ဘီဘီစီ 
ဝါရှင်တန်၊ ဖေဖော်ဝါရီ ၁၄ ။            ။ ၂၀၁၄ ဇွန်လအတွင်းက ဟာဗားနားသို့ အမေရိကန်က မှားယွင်းပေးပို့မိခဲ့သည့် အသက်မဲ့ Hellfire ဒုံးကျည်အား ကျူးဘားနိုင်ငံက အမေရိကန်ထံ ပြန်လည်ပေးပို့ခဲ့သည်။
ပေါက်ကွဲယမ်းအား မရှိတော့သည့် ယင်းဒုံးကျည်ကို စပိန်သို့ နေတိုးလေ့ကျင့်ရေးအတွက် ပေးပို့ခဲ့ခြင်းဖြစ်ကြောင်း ဝေါစထရိတ်ဂျာနယ်က ဖော်ပြသည်။
ယင်းဒုံးကျည်အား ဂျာမနီသို့ ယူဆောင်ခဲ့ပြီး ဖလော်ရီဒါသို့ ပြင်သစ်မှတစ်ဆင့် ပြန်လည်ပေးပို့ခဲ့ခြင်းဖြစ်သည်။
မှားယွင်းပေးပို့မိခြင်းသည် စစ်တပ်နည်းပညာပိုင်း အတော်လေးချွတ်ယွင်းမှုကြောင့် ဖြစ်ကြောင်း တာဝန်ရှိသူများက ယင်းဂျာနယ်သို့ ပြောသည်။
ယင်းကိစ္စတစ်ရပ်လုံးသည် အမေရိကန်အတွက် အရှက်ရစရာဖြစ်ပြီး ကျူးဘားသို့ ဒုံးကျည်ပြန်လည်ပေးပို့ပေးရေး တောင်းဆိုခဲ့ရဖွယ်လည်းရှိကြောင်း ဘီဘီစီသတင်းထောက်က ဆိုသည်။
ပြင်သစ်မှ တစ်ဆင့် အမေရိကန်သို့ ဒုံးကျည်အား ပြန်လည်ပေးပို့လိုက်ပြီးဖြစ်ကြောင်း ကျူးဘားနိုင်ငံခြားရေးဝန်ကြီးဌာနက ထုတ်ပြန်သည်။
AGM 114 Hellfire ဒုံးကျည်များသည် လေဆာလမ်းညွှန်တပ်ဒုံးကျည်များဖြစ်ပြီး တိုက်ခိုက်ရေးရဟတ်ယာဉ်များနှင့် လူမဲ့ဒရုန်းယာဉ်များတွင် တင်ဆောင်ပစ်ခတ်စွမ်းသည့် ဒုံးကျည်များဖြစ်သည်။
ယင်းဒုံးကျည်၏ နည်းပညာပိုင်းကို ကျူးဘားနိုင်ငံက မြောက်ကိုရီးယား၊ တရုတ်နှင့် ရုရှကဲ့သို့သော နိုင်ငံများသို့ ဖြန့်ဝေလိုက်မည်ကိုလည်း အမေရိကန်တာဝန်ရှိသူများ စိုးရိမ်လျက်ရှိကြောင်း စုံစမ်းရေးနှင့် နီးစပ်သည့် သတင်းရင်းမြစ်များက ပြောသည်။
အစွန်းရောက်တိုက်ခိုက်မှုများ ဆက်တိုက်ပေါ်ပေါက်လာခြင်းအပေါ် ကမ္ဘာခေါင်းဆောင်များ ရှုတ်ချ
By ပါရီ 
ပြင်သစ်၊ ကူဝိတ်နှင့် တူနီးရှားတို့တွင် ဇန်နဝါရီ ၂၆ ရက်က လူပေါင်းဒါဇင်ချီသေဆုံးခဲ့သည့် သံသယအစွန်းရောက်တိုက်ခိုက်မှုများ ဆက်တိုက်ကျုးလွန်ခြင်းအပေါ် အမေရိကန်နှင့် ကုလသမဂ္ဂခေါင်းဆောင်များက တစ်ညီတစ်ညွတ်တည်း ရှုတ်ချကန့်ကွက်ခဲ့ကြ သည်။
အိမ်ဖြူတော်က စည်းလုံးမှုကို ပြသကာ အစွန်းရောက်တိုက်ခိုက်မှုများကို ချေမှုန်းသွားမည်ဟု ကြေညာပြီး တိုက်ခိုက်မှုများဖြစ်ပွား ခဲ့သည့် အဆိုပါသုံးနိုင်ငံကို လိုအပ်သည့်အကူအညီများ ကမ်းလှမ်းလိုက်သည်။
ရမဇန်မွတ်စလင်ဥပုသ်လအတွင်းဖြစ်ပွားသည့် ယင်းတိုက်ခိုက်မှုများအကြောင်းကို သမ္မတအိုဘားမားလည်း သိရှိပြီးဖြစ်ကြောင်း လက်ထောက်များက ပြေသည်။
ကုလသမဂ္ဂအထွေထွေအတွင်းရေးမှူးချုပ် ဘန်ကီမွန်းက ယခုတိုက်ခိုက်မှုများအပေါ် ပြင်းထန်စွာရှုတ်ချလိုက်ပြီး ကျုးလွန်သူများကို တရားဥပဒေနဲ့ အညီအရေးယူနိုင်အောင်လုပ်ဆောင်သွားမည်ဖြစ်ကြောင်း ပြောကြားသည်။
ယခုတိုက်ခိုက်မှုများသည် အိုင်အက်စ်တို့ကရမဇန်ကာလအတွင်းတိုက်ခိုက်မှုများလုပ်ဆောင်သွားရန်အဖွဲ့သြဇာခံများသို့တိုက်တွန်း ပြီးနောက်ပေါ်ပေါက်ခဲ့ခြင်းဖြစ်ရာ ယခုတိုက်ခိုက်မှုများက ချိတ်ဆက်လုပ်ဆောင်ခဲ့ကြခြင်းဖြစ်မဖြစ်ကို မသိရှိရသေးပေ။
အာဖဂန်စစ်အတွင်း အရပ်သားသေဆုံးမှု စံချိန်တင်မြင့်တက်
By စီအင်န်အေ 
ကဘူးလ်၊ ဖေဖော်ဝါရီ ၁၄ ။           ။ နိုင်ငံတကာတပ်ဖွဲ့အများစု ရုပ်သိမ်းသွားပြီနောက် ထကြွလာသည့် အကြမ်းဖက်မှုများ ပျံ့နှံ့ဖြစ်ပွား၍ ၂၀၁၅ ခုနှစ်အတွင်း ခုနစ်လတာကာလ၌ အာဖဂန်နစ္စတန်နိုင်ငံတွင် စစ်ပွဲအတွင်း သေဆုံးသည့် အရပ်သားဦးရေသည် စံချိန်တင်မြင့်တက်ခဲ့ကြောင်း ကုလသမဂ္ဂက ဖေဖော်ဝါရီ ၁၄ ရက်တွင် ထုတ်ပြန်သည်။
ပြီးခဲ့သည့်နှစ်အတွင်း တိုက်ပွဲများအတွင်း သေဆုံးသည့် အရပ်သားဦးရေသည် ၃၅၄၅ ဦးရှိပြီး ဒဏ်ရာရသူဦးရေမှာ ၇၄၅၇ ဦးရှိရာ ၂၀၁၄ ခုနှစ်အတွင်းကထက် ၄ ရာခိုင်နှုန်း မြင့်တက်ခဲ့ကြောင်း ကုလသမဂ္ဂ၏ အရပ်သားများ သေကျေပျက်စီးမှု အစီရင်ခံစာတွင် ဖော်ပြထားသည်။
"""အရပ်သားများအား ထိခိုက်မှုများ ပြုလုပ်ခြင်းသည် လုံးလုံးလက်ခံနိုင်စရာမရှိပါ။""ဟု အာဖဂန်နစ္စတန် ကုလသမဂ္ဂအကူအညီပေးရေးမစ်ရှင် အကြီးအကဲ နီကိုလပ်စ်ဟေဆွန်က ပြောသည်။"
အနောက်အုပ်စုထောက်ခံသည့် အစိုးရတပ်ဖွဲ့များနှင့် သောင်းကျန်းသူများကြားက ထင်ရာစိုင်းပြင်းပြင်းထန်ထန်တိုက်ခိုက်ခြင်းများက အရပ်သားများအတွက် ညှပ်ပူးညှပ်ပိတ်ဖြစ်စေသည့် စစ်တလင်းသဖွယ်ဖြစ်နေကြောင်း စုံစမ်းစစ်ဆေးသူများက ပြောသည်။
မြေပြင်ထိပ်တိုက်တိုက်ပွဲများဖြစ်ခြင်းက အရပ်သားများ သေဆုံးမှု၏ ၃၇ ရာခိုင်နှုန်းရှိပြီး လမ်းဘေးဗုံးပေါက်ကွဲခြင်းက ၂၁ ရာခိုင်နှုန်းနှင့် အသေခံတိုက်ခိုက်ခြင်းများကြောင့် ၁၇ ရာခိုင်နှုန်း သေဆုံးကြရခြင်းဖြစ်သည်။
အိုဘားမားအစိုးရအလွန် အာဆီယံနှင့် အမေရိကန်က ဆက်လက်လက်တွဲသွားမည်
By စီအင်န်အေ 
ဂျကာတာ၊ ဖေဖော်ဝါရီ ၁၄ ။            ။ သမ္မတအိုဘားမား အစိုးရနောက်ပိုင်းတွင်လည်း အမေရိကန်အနေဖြင့် အာဆီယံနှင့် ဆက်လက်လက် တွဲသွားမည်ဖြစ်ကြောင်း အရှေ့တောင်အာရှနိုင်ငံများ အာဆီယံဆိုင်ရာ အမေရိကန်သံအမတ်ကြီး နီနာဟတ်ချီဂျန်းက စီအင်န်အေသတင်းဌာနသို့ ဖေဖော်ဝါရီ ၁၄-၁၅ ၌ ဆန်ဒီလန်းတွင် ကျင်းပနေသည့် အမေရိကန်-အာဆီယံထိပ်သီးညီလာခံမတိုင်မီ အထူးအင်တာဗျူးရာ ပြောကြားသည်။
အမေရိကန်အနေဖြင့် နိုင်ငံ၏ အမျိုးသားအကျိုးစီးပွားအလို့ငှာ ဆယ်နိုင်ငံအဖွဲ့ အာဆီယံတွင် ရင်းနှီးမြုပ်နှံမှုများ လုပ်ဆောင်လျက်ရှိနေကြောင်း ၎င်းက ပြောသည်။
"""အာဆီယံကို အာရုံစိုက်ထားပါတယ်။ ကျွန်တော်တို့နိုင်ငံမှာ ဘယ်သမ္မတပဲ တက်လာလာ အာဆီယံနဲ့ ဆက်လက်လက်တွဲသွားမှာပဲဖြစ်ပါတယ်။""ဟု ယင်းသံအမတ်ကြီးက ပြောသည်။"
"""အမေရိကန်က အာဆီယံဒေသမှာ အကြီးဆုံး ရင်းနှီးမြုပ်နှံသူပဲဖြစ်တယ်။ အာဆီယံကလည်း အမေရိကန်အတွက် စတုတ္ထမြောက်အကြီးဆုံး ကုန်သွယ်ဖက်ပါပဲ။ အမေရိကန်မှာ အာဆီယံလုပ်ငန်းတွေက သန်းဝက်လောက်ရှိပြီး အာဆီယံမှာဆိုရင် အမေရိကန်အလုပ်အကိုင်တွေ သန်းပေါင်းများစွာရှိတယ်။ ဘာကြောင့်ဆိုတော့ အမေရိကန်ကုမ္ပဏီတွေက အာဆီယံမှာ ဝင်ရောက်ငှားရမ်းလုပ်ကိုင်နေတဲ့ အတွက်ကြောင့်ပဲ။""ဟု ၎င်းကဆိုသည်။"
ယခုနှစ်သည် သမ္မတအိုဘားမားအတွက် သမ္မတသက်တမ်းနောက်ဆုံးနှစ်ဖြစ်သည်။ ၎င်းရာထူးထမ်းဆောင်စဉ် အမေရိကန်- အာဆီယံ ဆက်ဆံရေးကို အမြင့်ဆုံးသို့ တွန်းတင်နိုင်ခဲ့သည်။
ရေခဲတောင် လာသောင်တင်နေ၍ အစာရှာရ ပိုခက်သွားခြင်းကြောင့် ပင်ဂွင်းကောင်ရေ တစ်သိန်းခွဲနီးပါး သေဆုံး
By ဘန်ကောက်ပို့စ် 
ဆစ်ဒနီ၊ ဖေဖော်ဝါရီ ၁၄။               ။ အန္တာတိကရှိ ပင်ဂွင်းများ နေထိုင်ကျက်စားရာအနီးတွင် ကြီးမားသည့် ရေခဲတောင်ကျွန်းမျောကြီး လာ၍ သောင်တင်နေခြင်းကြောင့် ပင်ဂွင်းများသည် အစားအစာရှာဖွေရန် ခရီးတာပို၍ ရှည်ဝေးစွာ ကွေ့ပတ်သွားလာနေရပြီး ယင်းနောက်ပိုင်း သေဆုံးခဲ့သည့် အကောင်ရေသည် တစ်သိန်းခွဲနီးပါးအထိ ရှိသွားရကြောင်း သိပ္ပံပညာရှင်များက သုတေသနစာတမ်းတစ်စောင်တွင် ရေးသားဖော်ပြသည်။
အတိုင်းအတာစတုရန်းကီလိုမီတာ ၁၀၀ နီးပါးရှိသည့် B09B ရေခဲတောင်ကြီးက ၂၀၁၀ ဒီဇင်ဘာလအတွင်း အရှေ့အန္တာတိကရှိ ဓနသဟာရပင်လယ်အော်တွင်  မျောလာ သောင်တင်နေခဲ့ခြင်း   ဖြစ်ကြောင်း  နယူးဇီလန်သိပ္ပံပညာရှင်များက Antarctic Science ဂျာနယ်တွင် ရေးသားဖော်ပြသည်။
ယင်းပင်လယ်အော် Denison အငူစွန်းတွင် ကျက်စားနေထိုင်သည့် Adelie ပင်ဂွင်းကောင်ရေသည် ၂၀၁၁ ဖေဖော်ဝါရီအတွင်းက ဆန်းစစ်တိုင်းတာချက်တွင် အကောင်ရေ တစ်သိန်းခြောက်သောင်း ခန့်ရှိခဲ့ရာမှ ၂၀၁၃ ဒီဇင်ဘာတွင် အကောင်ရေ တစ်သောင်းအထိသို့ ထိုးကျသွားခဲ့ကြောင်း သိပ္ပံပညာရှင်များက ပြောသည်။
ရေခဲတောင်လာရောက်သောင်တင်ခြင်းကြောင့် ပင်ဂွင်းများအတွက် အစားအစာရှာဖွေရာတွင် ခရီးကီလိုမီတာ ၆၀ ကျော် ပို၍ သွားလာရကာ သားပေါက်မွေးဖွားမှုများ အချိန်စက်ဝိုင်းလည်း ကြန့်ကြာသွားစေရကြောင်း နယူးဆောက်ဝေးလ်တက္ကသိုလ်မှ ရာသီဥတုပြောင်းလဲမှု သုတေသနစင်တာနှင့် နယူးဇီလန် ပင်ဂွင်းသုတေသနဌာနတို့က သုတေသနပညာရှင်များက ပြောခဲ့သည်။
အစ္စရေးတပ်ဖွဲ့ကို တိုက်ခိုက်သည့် ပါလက်စတိုင်း ငါးဦး ပစ်သတ်ခံရ
By ဘီဘီစီ 
ဂျေရုဆလင်၊ ဖေဖော်ဝါရီ ၁၅ ။             ။ အစ္စရေးလုံခြုံရေးတပ်ဖွဲ့ဝင်များကို တိုက်ခိုက်ရန် လုပ်သည့် လူငယ်သုံးဦးအပါအဝင် ပါလက်စတိုင်းငါးဦးကို ပစ်သတ်လိုက်ရကြောင်း အစ္စရေးတာဝန်ရှိ သူများက ပြောသည်။
အခြားပါလက်စတိုင်းမိန်းကလေးငယ်တစ်ဦးလည်း ယင်းသို့ တိုက်ခိုက်ရန်ပင်ကြိုးစား၍ တုံ့ပြန်ခဲ့ရရာတွင် ဒဏ်ရာအပြင်းအထန်ရရှိသွားကြောင်း ရဲဌာနက ပြောသည်။ အဆိုပါ ဖြစ်ရပ်များအတွင်း ဒဏ်ရာ ထိခိုက်မှုဖြစ်သည့် အစ္စရေးတစ်ဦးမျှမရှိကြောင်း သိရသည်။
ယခုဖြစ်ရပ်များသည် ပါလက်စတိုင်း သို့မဟုတ် အစ္စရေးအာရပ်များ၏ ဓားခုတ်တိုက်ခိုက်ခြင်း၊ သေနတ်ပစ်ခတ်တိုက်ခိုက်ခြင်းနှင့် ကားဖြင့် ဝင်တိုက်တိုက်ခိုက်ခြင်းများ ကျုးလွန်နေကြခြင်း၏ နောက်ဆုံး တိုက်ခိုက်မှုလည်းဖြစ်သည်။
၂၀၁၅ အောက်တိုဘာမှစကာ တိုက်ခိုက်ရေးသမား အများစုအပါအဝင် ပါလက်စတိုင်း ၁၆၀ နှင့်် အစ္စရေးတို့ဖက် ၂၆ ဦး သေဆုံးခဲ့ရကြောင်း အစ္စရေးဖက်ကပြောသည်။ အစ္စရေးစစ်သားများနှင့် ထိပ်တိုက်တွေ့ခြင်းနှင့် ဆန္ဒပြမှုများအတွင်းလည်း ပါလက်စတိုင်းများ သေဆုံးကြရသည်။
ဖေဖော်ဝါရီ ၁၄ ရက်က ဖြစ်ပွားသည့် ပထမတိုက်ခိုက်မှုတွင် ကားတစ်စီးအတွင်းမှ ပါလက်စတိုင်းလူငယ်နှစ်ဦးက အစ္စရေးတပ်ဖွဲ့များကို ခဲဖြင့် ထုသွားခြင်းဖြစ်သည်။ လှည့်ကင်းများရောက်လာသည့်အခါ ပါလက်စတိုင်းတို့ဖက်က ရိုင်ဖယ်သေနတ်တစ်လက်ရှိထားပြီး ပစ်ခတ်ရာမှ အစ္စရေးစစ်သားများက ပြန်လည်ပစ်ခတ်လိုက်ရခြင်းဖြစ်သည်။
ရေနွေးစိမ်ကန်၊ အလှမွေးငါးကန်နှင့် အရက်ဘားများဖြင့် ဇိမ်ခံအကျဉ်းတိုက် မက္ကဆီကိုတွင် တွေ့ရှိ
By ဘန်ကောက်ပို့စ် 
မက္ကဆီကိုစီးတီး၊ ဖေဖော်ဝါရီ ၁၅ ။           ။ အဓိကရုဏ်းတစ်ရပ်ကြောင့် အကျဉ်းသားပေါင်း ၄၉ ဦးသေဆုံးခဲ့သည့် မက္ကဆီကိုအကျဉ်းထောင်တွင် အလှမွေးငါးကန်များ၊ တစ်ကိုယ်ရည်သုံး ရေနွေး စိမ်ကန်များနှင့် အရက်ဘားတစ်ခုအပါအဝင် ဇိမ်ခံအကျဉ်းတိုက်များကို ဖော်ထုတ်တွေ့ရှိရကြောင်း တာဝန်ရှိသူများက ဖေဖော်ဝါရီ ၁၄ ရက်၌ ပြောသည်။
မွန်တာရေးမြို့ရှိ တိုပိုချီကို အကျဉ်းထောင်တွင် တာဝန်ကျ ထောင်ဝါဒါများနှင့် ထောင်အကြပ်များကို ဖမ်းဆီးထားပြီး လုံခြုံရေးပျက်ကွက်ကာ မူးယစ်ဆေးဝါးများလည်း ထောင်တွင်း မှောင်ခိုသွင်းပေးနေ သည်ဟု စွဲဆိုထားသည်။
ထောင်ဆူမှုဖြစ်ချိန်က အကျဉ်းသားတစ်ဦးကို မှားယွင်းပစ်သတ်လိုက်သည့် အစောင့်လည်း တရားရင်ဆိုင်နေရသည်။ မူးယစ်ရာဇာ အယ်စီရီဒို၏ အကျဉ်းတိုက်အတွင်း ဘုရင်တစ်ပါး၏ ကုတင်သမျှ ခမ်းနားသည့် အိပ်ရာခင်းအပြင်အဆင်၊ ဖလက်တီဗီကြီးနှင့် ဇိမ်ခံရေချိုးခန်းများပါ ရှိနေကြောင်း ပြည်နယ်ရှေ့နေရုံးက ထုတ်ပြန်သည်။
ဗယ်လင်တိုင်းဒေးတွင် ဆားဘီးယား၌ အနမ်းပြိုင်ပွဲကျင်းပခဲ့
By ဆင်ဟွာ 
ဗန်းဂျက်ကာဘန်ဂျာ၊ ဖေဖော်ဝါရီ ၁၅ ။            ။ ချစ်သူများနေ့ အခါသမယဖြစ်သည့် ဖေဖော်ဝါရီ ၁၄ ရက်နေ့တွင် ဆားဘီးယားနိုင်ငံ အပန်းဖြေဆိပ်ကမ်းမြို့ဖြစ်သည့် ဗန်းဂျက်ကာဘန်ဂျာမြို့တွင် လူရာပေါင်းများစွာ ပါဝင်သော အနမ်းပြိုင်ပွဲကို ကျင်းပခဲ့သည်။
ယခုနှစ် ဗယ်လင်တိုင်းချစ်သူများနေ့တွင် ယင်းမြို့၌ kiss me အနမ်းပြိုင်ပွဲကို ကျင်းပခဲ့ရာ ၆၈ မိနစ်ကြာနမ်းနိုင်သည့် လူငယ်စုံတွဲတစ်တွဲ့ ဗိုလ်စွဲအနိုင်ရသွားခဲ့သည်။
စုံတွဲပေါင်း ၂၀၀ ကျော် ဝင်ရောက်ယှဉ်ပြိုင်သည့် kiss me အနမ်းပြိုင်ပွဲတွင် အနိုင်ရသည့် ဘိုဇစ်နှင့် ဘွန်နက်ဆိုသည့် စုံတွဲမှာ ယင်းပြိုင်ပွဲများအတွင်း လေးကြိမ်မြောက် အနိုင်ရခြင်းလည်ဖြစ်သည်။
နှစ်စဉ် ဖေဖော်ဝါရီ ၁၄ ရက် ချစ်သူများနေ့တိုင်း အနမ်းပြိုင်ပွဲကို ယင်းမြို့အတွင်း ကျင်းပလာခဲ့သည်မှာ ရှစ်နှစ်တိုင်ရှိပြီဖြစ်သည်။
အဓိကရုဏ်းလုပ်သူများကို အစွန်းရောက်ဝါဒီများဟု ပေကျင်းထိပ်တန်းအရာရှိပြော
By ရိုက်တာ 
ဟောင်ကောင်၊ ဖေဖော်ဝါရီ ၁၅ ။              ။ လွန်ခဲ့သည့် တစ်ပတ်နီးပါးက တရုတ်အုပ်ချုပ်သည့် ဟောင်ကောင်တွင် ဖြစ်ပွားခဲ့သည့် အဓိကရုဏ်းများအတွက် လှုပ်ရှားသူများမှာ အစွန်းရောက်ခွဲထွက်ရေး ဝါဒီများဖြစ်သည်ဟု ဟောင်ကောင်ရှိ ပေကျင်း၏ ထိပ်တန်းကိုယ်စားလှယ်က အပြစ်တင်လိုက်သည်။
အဓိကရုဏ်းများမှာ ၂၀၁၄က အာရှ၏ ဘဏ္ဍာရေးဗဟို ဟောင်ကောင်၏ အစိတ်အပိုင်းများကို ဒီမိုကရေစီလိုလားသော ဆန္ဒပြမှုများက ရပ်တန့်ခဲ့သည့် နောက်ပိုင်း အဆိုးဝါးဆုံး အကြမ်းဖက်မှုဖြစ်သည်။
အကြမ်းဖက်မှုနှင့် ပတ်သက်သည့် လူ ၆၀ ကျော်ကို ဖမ်းဆီးခဲ့သည်။ အကြမ်းဖက်မှုအတွင်း ဆန့်ကျင်ဆန္ဒပြသူများက ရဲတပ်ဖွဲ့ဝင်များကို အုတ်ခဲများဖြင့် ပစ်ပေါက်ခဲ့သည့်အပြင် အလုပ်သမားများနေသော မုံကော့ရပ်ကွက်တွင် အမှိုက်ပုံးများကိုလည်း မီးရှို့ခဲ့ကြသည်။ ဖေဖော်ဝါရီ ၁၁ က လူ ၃၇ ဦးကို တရားစွဲခဲ့သည်။
တရုတ်နှစ်သစ်ကူးနေ့အခမ်းအနားများအတွက် တည်ထားသော တရားမဝင်လမ်းဘေးဆိုင်များကို အာဏာပိုင်များက ဖယ်ရှားရန် ကြိုးစားရာမှ အဓိကရုဏ်းများဖြစ်ပေါ်လာခဲ့သည်။
အစွန်းရောက်ခွဲထွက်ရေးဝါဒီများ၏ အပြုအမူများက အကြမ်းဖက်မှုအသွင်ဆောင်နေသည်ဟု ဟောင်ကောင်ရှိ ပေကျင်း၏ညိနှိုင်းရေးရုံး အကြီးအကဲ ကျန်ရှောက်မိန်၏ ပြောကြားချက်ကို ကိုးကား၍ ဆောက်သ်ချိုင်းနားမောနင်းပို့စ်သတင်းစာက ဖော်ပြခဲ့သည်။
ယခုကဲ့သို့ လက်တစ်ဆုပ်စာ အစွန်းရောက်ခွဲထွက်ရေးဝါဒီတို့ကြောင့် ဟောင်ကောင်၏ အဖိုးတန်ဆုံးဥပဒေစိုးမိုးမှုကို အပျက်အစီးမခံနိုင်ကြောင်းလည်း ၎င်းက ဟောင်ကောင်ရှိ နွေဦးပွဲတော်တွင် ပြောကြား ခဲ့သည်။
အကြမ်းဖက်မှုဖြစ်စဉ် ရဲတပ်ဖွဲ့ဝင်များက သေနတ်ကို မိုးပေါ်ထောင်ကာ သတိပေးပစ်ခတ်မှု နှစ်ကြိမ်ပြုလုပ်ခဲ့သည်။ ၁၉၉၇ခုနှစ်က တရုတ်အုပ်ချုပ်မှုအောက် ပြန်လည်ရောက်ရှိခဲ့သော ဟောင်ကောင်တွင် ယင်းသို့အဖြစ်အပျက်မျိုး မပေါ်ဖူးသေးပေ။ ဟောင်ကောင်သည် အာရှ၏ အန္တရာယ်အကင်းဆုံးမြို့ကြီးတစ်ခုအဖြစ် ယူဆထားသည်။ တိုက်ခိုက်မှုများကြောင့် လူ ၁၃၀ကျော် ဒဏ်ရာရရှိခဲ့သည်။
နိုင်ငံတကာက အရေးယူသည့်တိုင် မြောက်ကိုရီးယားခေါင်းဆောင်က နောက်ထပ်ဂြိုဟ်တုများ ပစ်လွှတ်ဦးမည်
By အေအက်ဖ်ပီ 
ဆိုးလ်၊ ဖေဖော်ဝါရီ ၁၅ ။              ။ လွန်ခဲ့သည့်သီတင်းပါတ်ကမှ တာဝေးဒုံးကျည်ပစ်လွှတ်မှုကြောင့် နိုင်ငံတကာအသိုင်းအဝိုင်းက အရေးယူရန် ပြင်ဆင်နေစဉ် အာကာသသို့ နောက်ထပ်ဂြိုဟ်တုများ လွှတ်တင်ဦးမည်ဟု မြောက်ကိုရီးယားခေါင်းဆောင် ကင်ဂျုံအန်က ကတိပေးလိုက်သည်။
ရန်လိုသည့်အင်အားစုများက မြောက်ကိုရီးယားကို ပို၍ရန်လိုနေသည့် ရှုပ်ထွေးသော အချိန်အခါတွင် မစ်ရှင်ဖြစ်ပေါ်လာခဲ့ရကြောင်း သိပ္ပံပညာရှင်များ၊ နည်းပညာရှင်များနှင့် ဖေဖော်ဝါရီ ၇ က ဒုံးပစ်လွှတ်မှုတွင် ပါဝင်ခဲသည့် အရာရှိများအား ဂုဏ်ပြုတည်ခင်းသောပွဲတစ်ခုတွင်  ကင်ဂျုံအန်ကပြောကြားခဲ့သည်ဟု မြောက်ကိုရီးယား၏နိုင်ငံပိုင်းသတင်းအေဂျင်စီ(KCNA)က ဖေဖော်ဝါရီ ၁၅တွင် အစီရင်ခံခဲ့သည်။
မြောက်ကိုရီးယားသည် ၎င်းစတုတ္ထမြောက်နျူကလီးယားစမ်းသပ်မှုအပြီး တစ်လအကြာ Kwangmyongsong-4 ဂြိုဟ်တုကို ပစ်တင်ခဲ့ရာ နိုင်ငံတကာအား ဒေါသထွက်စေခဲ့သည်။ ဂြိုဟ်တုပစ်လွှတ်မှုမှာ ပဲ့ထိန်းဒုံးစမ်းသပ်မှုကို ဖုံးကွယ်လို၍ဖြစ်သည်ဟု နိုင်ငံတကာအသိုင်းအဝိုင်းရှိ နိုင်ငံအများစုက ရှုမြင်လျက်ရှိသည်။သို့သော်လည်း ယင်းပစ်လွှတ်မှုက နျူလက်နက်ပိုင် နိုင်ငံကို ပဲ့ထိန်းဒုံးနည်းပညာ အသုံးပြုခြင်းအား ပိတ်ပင်ထားသည့် ကုလသမဂ္ဂ၏ ဆုံးဖြတ်ချက်များကို ချိုးဖောက်နေသည်။
ယခုအောင်မြင်မှုမှ ပိုမိုမြင့်မားသော အောင်မြင်မှုများဆီသို့ တက်လှမ်းကြပြီး နောက်ထပ်ဂြိုဟ်တုများ လွှတ်တင်ကြရန် ကင်ဂျုံအန်က သိပ္ပံပညာရှင်များကို တိုက်တွန်းခဲ့သည်။
ကျယ်ပြန့်သည့် မဟာဗျူဟာမြောက်မိတ်ဖက် သဘောတူစာချုပ်ကို စင်ကာပူနှင့် သြစတြေးလျ လက်မှတ်ရေးထိုးမည်
By စီအင်အင် 
စင်ကာပူ၊ ဇွန် ၂၇ ။     ။ သြစတြေးလျဝန်ကြီးချုပ် တိုနီအက်ဘော့သည် စင်ကာပူသို့ ၎င်း၏ပထမဆုံးခရီးစဉ်အဖြစ် ဇွန် ၂၈နှင့် ၂၉ ရက်တွင် ရောက်ရှိနေမည်ဖြစ်ပြီး စင်ကာပူ-သြတြေးလျတို့၏ ကျယ်ပြန့်သည့် မဟာဗျူဟာမြောက်မိတ်ဖက်သဘောတူစာချုပ် CSP ကို လက်မှတ်ရေးထိုးမည်ဖြစ်ကြောင်း စင်ကာပူနိုင်ငံခြားရေးဝန်ကြီးဋ္ဌာနက ဇွန် ၂၇ တွင် ထုတ်ပြန်ခဲ့သည်။
စင်ကာပူဝန်ကြီးချုပ်လီရှန်လွန်းသည် မစ္စတာအက်ဘော့နှင့် CSP ကိုလက်မှတ်ရေးထိုးမည်ဖြစ်ပြီး ဇွန် ၂၉ တွင် အက်ဘော့အား ကြိုဆိုသည့် အခမ်းအနားလည်း ကျင်းပမည်ဖြစ်သည်။ သြစတြေးလျဝန်ကြီးချုပ်သည် ၎င်း၏ခရီးစဉ်အတွင်း စင်ကာပူသမ္မတ တိုနီ တန်ကင့်ယန်နှင့်လည်း တွေ့ဆုံမည်ဟု နိုင်ငံခြားရေးဋ္ဌာနက ပြောကြားခဲ့သည်။
Project 2025 သည် CSP တစ်ခုဖြစ်ပြီး သဘောတူညီချက်အရ ကဏ္ဍလေးခုနှင့် ပတ်သက်၍ နှစ်နိုင်ငံကြား ပေါင်းစည်းမှု အဆင့်သစ်များ ပြုလုပ်သွားမည်ဖြစ်သည်။
ယင်းကဏ္ဍလေးခုမှာ စီးပွားရေး၊ နိုင်ငံခြားရေး၊ ကာကွယ်ရေးနှင့် လုံခြုံရေး၊ ပြည်သူချင်းဆက်သွယ်မှုနယ်ပယ်တို့ဖြစ်သည်။ CSP ကိုလက်မှတ်ရေးထိုးမှုအပြင် မစ္စတာအက်ဘော့သည် စင်ကာပူရုက္ခဗေဒဥယျာဉ်သို့ သွားရောက်ကာ နှစ်နိုင်ငံဆက်ဆံရေးကို ဂုဏ်ပြုသည့်အနေဖြင့် သစ်ခွစပ်မျိုးတစ်ခုကိုလည်း အမည်ပေးမည်ဟု သိရသည်။ ထို့အပြင် ကျွန်တော်တို့၏ ဘုံစိန်ခေါ်မှု များနှင့် ဒေသတွင်းလုံခြုံရေးကို ခိုင်မာအောင်ပြုခြင်း ဆိုသည့်အမည်ဖြင့် ၃၅ခုမြောက် စင်ကာပူလက်ချာကိုလည်း ဟောပြော မည်ဖြစ်သည်။
မစ္စတာအက်ဘော့နှင့်အတူ ပြည်နယ်ဝန်ကြီးချုပ်များ၊ အရာရှိများအပြင် စီးပွားရေးကိုယ်စားလှယ်အဖွဲ့တစ်ခုပါ လိုက်ပါလာ မည်ဖြစ်သည်။
ဘန်ကောက်ဗုံးခွဲမှုတွင် ပါ၀င်ကြောင်း နှိပ်စက်၍ ၀န်ခံခဲ့ရဟု တရုတ်ဝီဂါပြော
By ရိုက်တာ 
ဘန်ကောက်၊ ဖေဖော်ဝါရီ ၁၅ ။       ။ လွန်ခဲ့သည့်နှစ်က ဘန်ကောက်တွင် လူ ၂၀ သေစေသော ဗုံးခွဲမှုနှင့် ပတ်သက်၍ ဖမ်းဆီးခံထားရသော တရုတ်မှ ဝီဂါလူမျိုးစုဝင် အမျိုးသားတစ်ဦးက တိုက်ခိုက်မှုတွင် ပါဝင်ခြင်း လူသတ်ခြင်းတို့ မရှိကြောင်း ဖေဖော်ဝါရီ ၁၅က  ငြင်းဆိုခဲ့ပြီး အစောပိုင်းက ဝန်ခံခြင်းမှာ နှိပ်စက်ခံရခြင်းကြောင့်ဖြစ်ကြောင်း ၎င်း၏ ရှေ့နေက ဆိုသည်။
ဘီလားလ်မိုဟာမက်ဟု သိကြသည့် အေဒန်ကာရာဒက်သည် စွဲချက်များကို ကြားနာရန် ဒုတိယမြောက်သံသယရှိသူ ယူဆူဖူမီရေလီနှင့် အတူ ဖေဖော်ဝါရီ ၁၆တွင် စစ်ခုံရုံးတစ်ခုတွင် လာရောက်ကြားနာရမည်ဖြစ်သည် အဆိုပါအမျိုးသားနှစ်ဦးစလုံးသည် သြဂုတ် ၁၇ က ဖောက်ခွဲမှုတွင် ပါဝင်ကြောင်း ဝန်ခံခဲ့ပြီးဖြစ်သည်ဟု ရဲတပ်ဖွဲ့က ပြောသည်။
၎င်း၏အမှုသည်သည် အဓမ္မနည်းလမ်းကြောင့် ဝန်ခံခဲ့ရသည်ဟု ကာရာဒက်၏ ရှေ့နေတစ်ဦးက ပြောသည်။ ဗုံးကွဲစဉ်က သေဆုံးသူအများစုမှာ နိုင်ငံခြားသားခရီးသည်များဖြစ်ရာ နိုင်ငံ၏ ဝင်ငွေကောင်းသော ခရီးသွားလုပ်ငန်းထိခိုက်မည်ကို စိုးရိမ်မှုများ မြင့်မားလာသည်။
"""အဲဒီအချိန်က သူဟာ နှိပ်စက်ခံရပြီး ဖိအားပေးခံခဲ့ရပါတယ်။ ဒါ့ကြောင့် သူ့အပေါ်စွဲချက်တွေကို ဝန်ခံခဲ့တာပါ""ဟု ချုပ်ထားသော ကာရာဒက်ဆီသို့ ရောက်လာသော ရှေ့နေ စကူးချာ့တ်ကန်ပိုင်က ရိုက်တာသို့ ပြောသည်။"
၎င်းဝန်ခံသော တစ်ခုတည်းသော စွဲချက်မှာ တရားမဝင် ဝင်ရောက်ခြင်းသာဖြစ်သည်ဟုလည်း ရှေ့နေက ပြောသည်။ ယင်းအမျိုးသားနှစ်ဦး နှိပ်စက်ခံရသည်ဆိုသည်ကို သံသယရှိသည်ဟု ထိုင်းအစိုးရပြောခွင့်ရပုဂ္ဂိုလ် ဝင်ထိုင်းဆူဝါရီက ပြောသည်။
"""သူတို့နှစ်ဦးကို စစ်ဘက်က ချုပ်ထားစဉ်မှာ ဘာမှမဖြစ်ခဲ့ဘူးဆိုတာ ကျွန်တော်သေချာပြောနိုင်ပါတယ်""ဟု ၎င်းကပြောသည်။ တိုက်ခိုက်မှုမှာ ၎င်းတို့လက်ချက်ဖြစ်ကြောင်း မည်သည့်အဖွဲ့အစည်းကမျှ ထုတ်ဖော်မပြောဆိုခဲ့ပေ။ တိုက်ခိုက်မှုမှာ လူမှောင်ခိုဂိုဏ်းများအား ဖြိုခွင်းမှုကြောင့် လက်တုံ့ပြန်ခြင်းဖြစ်ပြီး အကြမ်းဖက်တိုက်ခိုက်မှုမဟုတ်ကြောင်း ထိုင်းအာဏာပိုင်များက ပြောသည်။"
ကိုယ်ပိုင်နျူလက်နက်များထုတ်လုပ်ရန် ထိပ်တန်းတောင်ကိုရီးယားအမတ် တောင်းဆို
By အေအက်ဖ်ပီ 
ဆိုးလ်၊ ဖေဖော်ဝါရီ ၁၅ ။              ။ ကြီးထွားလာသည့် မြောက်ကိုရီးယား၏ နျူကလီးယားနှင့် ဒုံးကျည်အန္တရာယ်ကို တားဆီးနိုင်ရန် ကိုယ်ပိုင်နျူကလီးယားလက်နက်ထုတ်လုပ်ရန် အာဏာရထိပ်တန်း ပါတီအရာရှိတစ်ဦးက ဖေဖော်ဝါရီ ၁၅ တွင် တောင်းဆိုလိုက်သည်။
တောင်ကိုရီးယားနျူလက်နက်ပိုင်ဖြစ်ရေးထောက်ခံမှုမှာ နိုင်ငံတွင်းအနည်းစုသာဖြစ်သည်။ သို့သော်လည်း မြောက်ကိုရီးယား၏ နျူစမ်းသပ်မှုများကြောင့် ထောက်ခံရေးမှာ အသံကျယ်လာပြီဖြစ်သည်။ ၁၉၉၁ နောက်ပိုင်းက အမေရိကန်၏ နည်းဗျူဟာမြောက်နျူလက်နက်များကို တောင်ကိုရီးယားမှ ရုပ်သိမ်းခဲ့သည်။ သို့သော်လည်း တောင်ကိုရီးယားမှာ အမေရိကန်၏ နျူထီးရိပ်ကာကွယ်မှုအောက်တွင် ရှိနေသေးသည်။
"နျူလက်နက်များ ပြန်ချရန် သို့မဟုတ် တောင်ကိုရီးယားကိုယ်တိုင်ထုတ်လုပ်ရန် အချိန်ကျပြီဖြစ်ကြောင်း မြောက်ကိုရီးယား၏ လေးကြိမ်မြောက်နျူစမ်းသပ်မှုအပြီးတွင် အာဏာရ Saenuri Party ပါတီမှ ဥပဒေပြုလွှတ်တော်အကြီးအကဲ ဝန်ယူးချီအိုးလ်က ပြောသည်။ ""ကျွန်တော်တို့ မိုးရွာတိုင်း အိမ်နီးချင်းဆီက ထီးမငှားနိုင်ဘူး။ ကျွန်တော်တို့မှာ မိုးကာအင်္ကျီတစ်ထည်ရှိပြီး ကိုယ့်ဘာသာဝတ်ထား ဖို့လို တယ်""ဟု ဝန်က အမျိုးသားလွှတ်တော်တွင် ပြောကြားခဲ့သည်။"
တောင်ကိုရီးယားသည် နျူကလီးယားမပြန့်ပွားရေးစာချုပ်လက်မှတ်ထိုးထားသော နိုင်ငံပေါင်း ၁၉၀တွင် ပါဝင်သည်။ မြောက်ကိုရီးယားက ၂၀၀၃တွင် ယင်းစာချုပ်မှ ထွက်သည်။
တောင်ကိုရီးယားနိုင်ငံ နျူလက်နက်ပိုင်ဆိုင်ရေးအယူအဆကို ဝါရှင်တန်တွင် လက်ခံသူမရှိပါ။ ကြာရှည်စွာတည်ရှိနေသည့် နိုင်ငံသစ်များအား နျူကလီးယားကလပ်သို့ဝင်ရောက်ခွင့် မပြုရေးစည်းမျဉ်းမှာ ချိုးဖောက်ခံရများပါက ပျက်စီးသွားနိုင်သောကြောင့်ဖြစ်သည်။
ရုရှားက S-300 ဒုံးကျည်စနစ်များ အီရန်သို့ ပို့မည်
By ရိုက်တာ 
မော်စကို၊ ဖေဖော်ဝါရီ ၁၅ ။              ။ ရုရှားသည် S-300 လေကြောင်းကာကွယ်ရေးဒုံးကျည်စနစ်များကို အီရန်သို့ အမြန်ဆုံးပေးပို့မည်ဖြစ်ကြောင်း ဖေဖော်ဝါရီ ၁၅ က ရုရှားနိုင်ငံခြားရေးဝန်ကြီးဋ္ဌာန၏ ထုတ်ပြန်ချက်ကို ကိုးကား၍ RIA သတင်းအေဂျင်စီက ဖော်ပြသည်။
နိုင်ငံပိုင်သတင်းစာတွင် ဖော်ပြထားသည့် တိရစ္ဆာန်ရုံသို့ လာလှူသော ပင်ဒါမှာ ဝက်ဝံ ပေါက်တစ်ကောင်သာ ဖြစ်နိုင်
By အေအက်ဖ်ပီ 
နိုင်ငံပိုင်သတင်းစာတွင် ဖော်ပြထားသည့် မန္တလေးတိရစ္ဆာန်ရုံသို့ လာရောက်လှုဒါန်းခဲ့သော ပင်ဒါပေါက်၏ ဓာတ်ပုံအရ ပင်ဒါ မဟုတ်ဘဲ ဝက်ဝံမည်းတစ်ကောင်သာ ဖြစ်နိုင်သည်ဟု ပညာရှင် တစ်ဦးက ပြောခဲ့ရာ သနားစဖွယ်ဖမ်းမိပြီး တိရစ္ဆာန်ရုံသို့ လာရောက်လှုဒါန်းခံရသည့် ယင်းပင်ဒါလေး၏ ဇာတ်လမ်းက ခေါင်းစားစရာ သံသယများ ရှိသွားရသည်။
အစိုးရ ကျောထောက်နောက်ခံပြုသည့် Global New Light of Myanmar သတင်းစာတွင် ထိုင်းနယ်စပ်အနီး ရှမ်းပြည်နယ် အရှေ့ဖျားတွင် ဟိမဝန္တာပင်ဒါ Himalayan panda (အမွှေးအ မှင်နီမြန်းသည့် အဆင်းရှိသော ပင်ဒါနီ အဖြစ် ခေါ်ဝေါ်တတ်) ပေါက်တစ်ကောင်ကို တွေ့ရှိကြောင်း ဖော်ပြထားခဲ့သည်။
“ပင်ဒါပေါက်လေးကို မန္တလေးရတနာပုံတိရစ္ဆာန်ရုံသို့ လာရောက်လှုဒါန်းခြင်းဖြစ်ကြောင်း” ဒေသတာဝန်ရှိသူများနှင့် သစ်တောဌာနကို ကိုးကားလျက် ယင်းသတင်းတွင် ဖော်ပြထားသည်။
သို့သော်လည်း သတင်းနှင့်အတူ ပါရှိသည့် ဓာတ်ပုံတွင်မူ နှုတ်သီးဖျားမှ ခြေထောက်များအထိ မည်းနက်နေသည့် အကောင်ကို လာရောက်လှုဒါန်းထားသည့် ပင်ဒါပေါက်အဖြစ် ဖော်ပြထားခြင်း ဖြစ်သည်။
ဟိမဝန္တာပင်ဒါမကြီးက ထားရစ်ခဲ့သည့် မိခင်ကွဲ ပင်ဒါပေါက်လေးကို မုံပန်မြို့နယ်အနီး တောထဲတွင် ဦးကျော်ကျော်ဆိုသူက တွေ့ရှိရာမှခေါ်ယူမွေး ထားခြင်းဖြစ်ပြီး ခြောက်လခန့် အကြာ၌ ဒေသအာဏာ ပိုင် များနှင့် ဆက်သွယ်ပြီး တိရစ္ဆာန်ရုံသို့လာရောက်လှုဒါန်းခဲ့ခြင်းဖြစ်ကြောင်း Global New Light of Myanmar သတင်းစာတွင် ဖေဖော်ဝါရီ ၁၅ ရက်က ဖော်ပြထားသည်။
“သတင်းပါ ဓာတ်ပုံအရဆိုရင်တော့ ဒါက ပင်ဒါမဟုတ်ပါဘူး။ မြန်မာနိုင်ငံမှာ တွေ့ရများတဲ့ ဟိမဝန္တာဝက်ဝံတစ်ကောင်ပဲဖြစ်ပါတယ်။”ဟု သစ်တောဌာန တောရိုင်းတိရစ္ဆာန် ထိန်းသိမ်းရေး ဌာနစိတ်က တာဝန်ရှိသူတစ်ဦးက အမည်မဖော်ဘဲ အေအက်ဖ်ပီသို့ ပြောကြားခဲ့သည်။
ထိုပြင် ပင်ဒါများကို ရှမ်းပြည်နယ်အတွင်း၌လည်း မတွေ့နိုင်ကြောင်း ၎င်းက ဆိုသည်။ “ပင်ဒါနီတွေကို နိုင်ငံမြောက်ပိုင်းမှာတော့ တွေ့နိုင်ပါတယ်။ ဒါပေမယ့် များများစားစားတော့ မဟုတ်ပါဘူး။”ဟု ၎င်းကပြောသည်။
ဖိလစ်ပိုင်တွင် ရထားလမ်းဖောက်ရန် ဟီတာချီ စိတ်ဝင်စား
By nationmultimedia 
ဂျပန် ဟီတာချီကုမ္ပဏီက ဖိလစ်ပိုင်တွင် ရထားလမ်းဖောက်လုပ်ရေး ဖက်စပ်လုပ်ငန်းတွင် ပါဝင်ပြီး အကြီးစားအခြေခံ အဆောက်အအုံ ကဏ္ဍအတွက် စိတ်ဝင်စားမှုရှိနေကြောင်း ကုမ္ပဏီတာဝန်ရှိ သူတစ်ဦးက ပြောသည်။
ကုမ္ပဏီအနေဖြင့် ဖိလစ်ပိုင်တွင် အခြေခံအဆောက်အအုံနှင့် သယ်ယူပို့ဆောင်ရေးကဏ္ဍတို့အတွက် ခြောက်လကြာမျှ ကွင်းဆင်းသုတေသနပြုစုထားကြောင်း ဟီတာချီရထားလုပ်ငန်း စီအီးအို ဒေါမာက ပြောသည်။
ဖိလစ်ပိုင်တွင် ၁၉၃၀ ခုနှစ်များက ဟီတာချီကုမ္ပဏီ ဝင်ရောက်ခဲ့ခြင်းဖြစ်ပြီး အဲယားကွန်းများနှင့် ရေခဲသေတ္တာများ ထုတ်လုပ်ရောင်းချခြင်းဖြင့် ရပ်တည်နေခြင်းဖြစ်သော်လည်း ကုမ္ပဏီ၏ အဓိကစီးပွားရေးမှာ အခြေခံအဆောက်အအုံများ တည်ဆောက်ခြင်းဖြစ်ကြောင်း ဒေါမာက ပြောသည်။
ရထားလမ်းတည်ဆောက်မှုလုပ်ငန်းတွင် ကမ္ဘာပေါ်၌ ဟီတာချီက နံပါတ်လေးနေရာမြောက် အကြီးဆုံးကုမ္ပဏီဖြစ်ကြောင်းလည်း ၎င်းက ဆိုသည်။ ဖိလစ်ပိုင်တွင် ဖွင့်လှစ်ထားသည့် ကုမ္ပဏီ၌ အလုပ်သမား ၂၇၀၀ ကျော်ကို ခန့်အပ်ထားနိုင်ပြီး ဒေသတွင်း အခြေခံခံအဆောက်အအုံများ တည်ဆောက်ရေးကို လုပ်ဆောင်သွားမည်ဖြစ်သည်။
ထိုင်းတွင် သံဃာများနှင့် စစ်သားများ ပဋိပက္ခထိပ်တိုက်ဖြစ်ပွား
By သည်နေးရှင်း 
ထိုင်းနိုင်ငံ ဘန်ကောက်အနောက်ပိုင်းရှိ ပတ်သာမွန်သွန်ဗုဒ္ဓဥယျာဉ်တွင် ဖေဖော်ဝါရီ ၁၅ ရက်က သံဃာတော်များ စုဝေးရာတွင် ဝင်ပေါက်ကို စစ်သားများ အတားအဆီးများ ချထား ပိတ်ကန့်လာပြီးနောက် သံဃာတော်အပါး ရာပေါင်းများစွာနှင့် စစ်သားများ ထိပ်တိုက်ပဋိပက္ခများ ဖြစ်ပွားခဲ့သည်။
၂၀၁၄ စစ်အာဏာသိမ်းပြီး ပထမဆုံးဖြစ်သည့် လူထုစုဝေးမှုဖြစ်သည့် ဥယျာဉ်အတွင်း ဘုန်းကြီးသံဃာများ၏ စုရုံးမှုတွင် လူစုလူဝေးမပြုလုပ်ရန် စစ်အာဏာသိမ်းအစိုးရ၏ တားမြစ်ချက်အား ချိုးဖောက်မှု အဖြစ် စစ်သားများက ဝင်ပေါက်ကို လာရောက်ပိတ်ခြင်းဖြစ်ရာ ဘုန်းကြီးများက စစ်တင့်ကားများသို့ ချည်းကပ်လာခဲ့ကြပြီး တွန်းထိုးရုန်းကန်မှုများဖြစ်ပွားခဲ့သည်။
လက်ရှိပူးတွဲ သံဃဂိုဏ်းချုပ်ဆရာတော်ကြီးအား အမြဲတမ်းခန့်အပ်ရေး ချက်ချင်းတောင်းဆိုရန်အတွက် ဘုန်းကြီးနှင့် ဗုဒ္ဓဘာသာဝင် ၃၀၀၀ ကျော်ထက်မနည်း ပတ်သာမွန်သွန်ဗုဒ္ဓဥယျာဉ်တွင် စုံရုံးရောက် ရှိခဲ့ကြခြင်းဖြစ်သည်။
ယင်းသို့ စုရုံးမှုတွင် ကျောင်းထိုင်ဘုန်းတော်ကြီး Phra Dhammachayo ကို လူဝတ်လဲရန် လျှောက်ထားခဲ့သည့် ရှေးရိုးစွဲ ဆရာတော်တစ်ပါးဖြစ်ပြီး နိုင်ငံရေးတက်ကြွဆောင်ရွက်သည့် ဘုန်းကြီး Buddha Issara ကို ဆန့်ကျင်ကန့်ကွက်ကြောင်းလည်း ဖော်ထုတ်ပြသခဲ့သည်။
ယင်းနေ့ဖေဖော်ဝါရီ ၁၅ ရက်နောက်ပိုင်းတွင် စစ်တပ်က ဥယျာဉ်သို့ အဝင်ပေါက်ကို ပြန်လည်ဖယ်ရှားပေးခဲ့သည်။ ဝန်ကြီးချုပ် ပရာယွတ်ချန်အိုချာကလည်း စုရုံးသံဃာတော်များနှင့် သဘောတူညီမှုယူကာ အခြေအနေကိုထိန်းသိမ်းရန် ရဲနှင့် စစ်တပ်ကို ညွန်ကြားထားခဲ့ကြောင်း အစိုးရအိမ်တော်မှ သတင်းရင်းမြစ်က ပြောသည်။
ဒေသတွင်း အစီအစဉ်ကျမှုနှင့် ပတ်သက်၍ အမေရိကန်နှင့် အရှေ့တောင်အာရှတို့ ဆက်လက်အမြင်တူနိုင်
By စီအင်အေ 
ဆန်နီလဲန်၊ ဖေဖော်ဝါရီ ၁၆ ။          ။ လွတ်လပ်စွာမောင်းနှင်မှုအပါအဝင် နိုင်ငံတကာစည်းမျဉ်းများနှင့် စံနှုန်းများကို ထိန်းသိမ်းထားသည့် ဒေသတွင်းအစီအစဉ်ကျမှုတစ်ခုနှင့် ပတ်သက်၍ အမေရိကန်နှင့် အရှေ့တောင်အာရှနိုင်ငံများ ဆက်လက်အမြင်တူနိုင်သည်ဟု အမေရိကန်သမ္မတဘားရက်အိုဘားမားက ဖေဖော်ဝါရီ ၁၅တွင် ပြောသည်။
အာဆီယံနိုင်ငံအချို့နှင့် တရုတ်တို့ ပိုင်ဆိုင်မှုအငြင်းပွားကာ ပဋိုပက္ခဖြစ်နေသည့် တောင်တရုတ်ပင်လယ်ကို သွယ်ဝိုက်ရည်ညွှန်းကာ မစ္စတာအိုဘားမားက အာဆီယံခေါင်းဆောင်များနှင့် ထိပ်သီးဆွေးနွေးပွဲအစတွင် ပြောကြားလိုက်ခြင်းဖြစ်သည်။
"""မကြာသေးခင်နှစ်များအတွင်းမှာ ဒေသတွင်းက ကျွန်တော်တို့ရဲ့မဟာမိတ်နှင့် မိတ်ဖက်တွေအတွက် ပင်လယ်ရေကြောင်းလုံခြုံရေးအကူအညီတွေ တိုးမြင့်ထားပါတယ်။ ဒါက ဥပဒေနဲ့ညီတဲ့ ကူးသန်းရောင်းဝယ်မှုကို ကာကွယ်ဖို့၊ လူသားချင်းစာနာမှုဆိုင်ရာအကျပ်အတည်းကို ဖြေရှင်းဖို့ စွမ်းရည်တွေကို အပြန်အလှန်မြင့်တင်နိုင်ပါတယ်""ဟု ကယ်လီဖိုနီးယားပြည်နယ် ဆန်နီလဲန်တွင် ပြုလုပ်သော အမေရိကန်-အာဆီယံထိပ်သီးဆွေးနွေးပွဲတွင် အိုဘားမားက ပြောသည်။"
"""လွတ်လပ်စွာမောင်းနှင်မှုအပါအဝင် နိုင်ငံတကာစည်းမျဉ်းစည်းကမ်းတွေ ထိန်းသိမ်းထားတဲ့ အငြင်းပွားမှုတွေကို ငြိမ်းချမ်းတဲ့ တရားဝင်တဲ့ နည်းလမ်းတွေနဲ့ ဖြေရှင်းတဲ့ ဒေသတွင်းအစီအစဉ်ကျမှုတစ်ခုနဲ့ ပတ်သက်လို့ ဒီထိပ်သီးဆွေးနွေးပွဲမှာ ကျွန်တော်တို့ ဆက်ပြီး အမြင်တူနိုင်ပါတယ်""ဟု ၎င်းကပြောသည်။ အာရှ-ပစိဖိတ်အတွက် အမေရိကန်၏ ကတိကဝတ်နှင့် ပတ်သက်၍လည်း အိုဘားမားက ထပ်လောင်းပြောကြာင်းခဲ့ပြီး ဒေသတွင်းရှိ ကြီးမားသည့် အခွင့်အလမ်းများကို အလေးအနက်ပြောကြားခဲ့သည်။"
"""သမ္မတတစ်ယောက်အနေနဲ့ ကျွန်တော်အခိုင်အမာပြောထားတာကတော့ အမေရိကန်ပြည်ထောင်စုဟာ ကမ္ဘာတစ်ဝန်းက အရေးပေါ်ခြိမ်းခြောက်မှုတွေနဲ့ ထိပ်တိုက်ရင်ဆိုင်ရသည့်တိုင် ကျွန်တော်တို့ရဲ့ နိုင်ငံခြားရေးပေါ်လစီဟာ အခွင့်အလမ်းသစ်တွေကို သိမ်းပိုက်ဖို့ပါ။ ဘယ်ဒေသမှ အာရှ-ပစိဖိတ်ထက် ၂၁ရာစုမှာ အခွင့်အလမ်းပိုမရှိပါဘူး""ဟု အိုဘားမားကဆိုသည်။"
"""ဒါ့ကြောင့် ကျွန်တော့်ရဲ့ သမ္မတသက်တမ်းအစောပိုင်းမှာ ပစိဖိတ်နိုင်ငံတစ်ခုအနေနဲ့ အမေရိကန်ဟာ ကျွန်တော်တို့ရဲ့ နိုင်ငံခြားရေးပေါ်လစီကို ပြန်လည်ချိန်ညိပြီး အာရှ-ပစိဖိတ်မှာ ပိုမိုကြီးမားပြီး ရှည်ကြာတဲ့ကဏ္ဍကနေ ပါဝင်ဖို့ ဆုံးဖြတ်ခဲ့ပါတယ်""ဟု ၎င်းကပြောသည်။ ထို့အပြင် ၁၀နိုင်ငံရှိ အာဆီယံနိုင်ငံများမှ ခေါင်းဆောင်များနှင့် အစည်းအဝေးတွင် ပထမဆုံးအမေရိကန်သမ္မတဖြစ်ခွင့်ရသည့် အတွက်လည်း ဂုဏ်ယူကြောင်း အိုဘားမားက ပြောသည်။"
"""အခုဆိုရင် ကျွန်တော်ဟာ အာဆီယံဒေသကို ခုနှစ်ကြိမ် ရောက်ပြီးပါပြီ။ ဒါက ကျွန်တော်အရင်ဘယ်သမ္မတထက်မဆို ပိုပြီးအကြိမ်ရေများပါတယ်""ဟု၎င်းကပြောသည်။ ""ကွာလာလမ်ပူက ကျွန်တော်တို့ရဲ့ နောက်ဆုံးအစည်းအဝေးမှာ ကျွန်တော်တို့ဟာ သစ်လွင်တဲ့ မဟာဗျူဟာမြောက် မိတ်ဖက်ဆက်ဆံမှုကို ခိုင်မာအောင်လုပ်ခဲ့ပါတယ်။ ပြီးတော့ ကျွန်တော်တို့ရဲ့ စဉ်ဆက်မပြတ်စေ့စပ် ညိနှိုင်းမှုက ကျွန်တော်တို့အားလုံးအတွက် အကျိုးရှိစေမဲ့ ခိုင်မာတဲ့ရလဒ်တွေကို ထုတ်ဖော်ပေးနေပါတယ်။ ဒါက အခုဒီက ထိပ်သီးဆွေးနွေးပွဲမှာ ကျွန်တော်တို့တည်ဆောက်နိုင်တဲ့ အရှိန်အဟုန်ပါ"" ထို့အပြင် အမေရိကန်နှင့် အာဆီယံတို့သည် နိုင်ငံတစ်ခုတည်းက မကိုင်တွယ်နိုင်သော နိုင်ငံဖြတ်ကျော်စိန်ခေါ်မှုများကို ကိုင်တွယ်နိုင်ရန် ကမ္ဘာတစ်ဝန်း ပိုမိုလုပ်ဆောင်နိုင်မည်ဟုလည်း အိုဘားမားက ထပ်မံပြောကြားခဲ့သည်။"
"""လွန်ခဲ့တဲ့လက ဂျာကာတာမှာဖြစ်ပွားခဲ့တဲ့ တိုက်ခိုက်မှုက ကျွန်တော်တို့ကို သတိပေးခဲ့တာက ကျွန်တော်တို့ရဲ့ ပြည်သူတွေကို ကာကွယ်ရာမှာ နိုးနိုးကြားကြားရှိဖို့၊ သတင်းအချက်အလက်တွေကို ပိုပြီးမျှဝေဖို့နဲ့  ပူးပေါင်းစွာလုပ်ဆောင်ဖို့ အကြမ်းဖက်မှုက တောင်းဆိုနေပါတယ်""ထို့အပြင် အာဆီယံအသိုက်အဝန်းထူထောင်မှုအတွက်လည်း မစ္စတာအိုဘားမားက အာဆီယံကို ချီးကျူးခဲ့သည်။ ယင်းသို့ထူထောင်မှုက ဒေသတွင်း စီးပွားရေးကို ပေါင်းစည်းရေးအတွက် အရေးပါသည့် နောက်ထပ်ခြေလှမ်းဖြစ်သည်ဟုလည်း ၎င်းကဆိုသည်။"
"""ဒီထိပ်သီးဆွေးနွေးပွဲမှာ ဒီတိုးတက်မှုအပေါ် ကျွန်တော်တို့တည်ဆောက်နိုင်တယ်။ စွန့်ဦးတည်ထွင်လုပ်ငန်းရှင်ဖြစ်ခြင်းနဲ့ တီထွင်မှုကို အားပေးဖို့ ပိုပြီးလုပ်ဆောင်နိုင်မှာဖြစ်တယ်။ ဒါမှသာ ဖွံ့ဖြိုးတိုးတက်မှုဟာ စဉ်ဆက်မပြတ်ဖြစ်ပေါ်ပြီး အားလုံးအတွက် အကျိုးရှိမှာဖြစ်ပါတယ်""ဟု ၎င်းကပြောသည်။"
အမေရိကန်နှင့် အာဆီယံကြား ကုန်သွယ်ရေးနှင့် စီးပွားရေးမိတ်ဖက်ဖြစ်မှု တိုးတက်လာကြောင်းလည်း မစ္စတာအိုဘားမားက ၎င်း၏ မိန့်ခွန်းတွင် ပြောကြားခဲ့သည်။
"""ကျွန်တော်အာဏာရလာပြီးကတည်းက ကျွန်တော်တို့ဟာ အမေရိကန်နဲ့ အာဆီယံကြား ကုန်သွယ်ရေးဟာ ၅၅ရာခိုင်နှုန်းအထိ မြင်တင်လာနိုင်ပါတယ်""ဟု အိုဘားမားကဆိုသည်။ ""အခုဒီဒေသဟာ အမေရိကန်အလုပ်အကိုင် ၅၀၀,၀၀၀ကျော်ကို ပံ့ပိုးပေးတဲ့ အမေရိကန်ပို့ကုန်တွေအပါအဝင် ကျွန်တော်တို့ရဲ့ စတုတ္ထမြောက် ကုန်သွယ်ရေးပါတနာဖြစ်နေပါပြီ""ဟုလည်း၎င်းကဆိုသည်။"
အစ္စရေးဝန်ကြီးချုပ်ဟောင်း ဧဟွတ် အိုမာ့ လာဘ်စားမှုဖြင့် ၁၉ လ ထောင်ကျ
By ဝါရှင်တန်ပို့စ် 
ဂျေရုစလင်၊ ဖေဖော်ဝါရီ - ၁၆ ။           ။ အစ္စရေးဝန်ကြီးချုပ်ဟောင်း ဧဟွတ် အိုမာ့မှာ နှုတ်ဆက်ဗွီဒီယိုတစ်ခုတွင် သူအပြစ်ကင်းကြောင်း အာခံကြေညာနေခဲ့သော်လည်း လာဘ်စားမှုနှင့် တရားရေးကို ပိတ်ဆို့မှုအတွက် ဖေဖော်ဝါရီ ၁၅ရက်နေ့တွင် ၁၉ လထောင်ဒဏ်ကို စတင်ကျခံနေရပြီဖြစ်သောကြောင့် ထောင်ချခံရသည့် ပထမဆုံး အစ္စရေးဝန်ကြီးချုပ် ဖြစ်လာခဲ့သည်။
အိုမာ့ကို ထောင်ချမှုမှာ ပါလက်စတိုင်းများနှင့် နောက်ဆုံးအကျော့ ငြိမ်းချမ်းရေးရရန် ကြိုးစားမှုများကို အဆုံးသတ်သွားစေပြီး ဒေသတွင်းနှင့် ကမ္ဘာတစ်ခွင်တွင် ကျယ်ကျယ်ပြန့်ပြန့် အဝေဖန်ခံနေရသော သဘောထားတင်းမာသူ ဘင်ဂျမင်နေတန်ယာဟု၏ခေတ် အစပြုလာခဲ့သည့် အရှက်တကွဲအကျိုးနည်းမှုကြီး၏ အထွတ်အထိပ်ပင် ဖြစ်သည်။
အိုမာ့မှာ ၃မိနစ်ခွဲကြာမြင့်သည့် ဗွီဒီယိုကို ထုတ်လွှတ်ပြီးနောက် နာရီပိုင်းအကြာ တနင်္လာနေ့အစောပိုင်းတွင် အစ္စရေးအလယ်ပိုင်းမှ မာဆီယာဟူအကျဉ်းထောင်ထဲသို့ ဝင်ရောက်သွားခဲ့သည်။
ထိုဗွီဒီယိုထဲတွင် အိုမာ့က သူ၏ ပါလက်စတိုင်းများနှင့် ငြိမ်းချမ်းရေးရရန် ကြိုးစားမှုများကို ရည်ညွှန်းပြီး သူ၏ နိုင်ငံရေးသမားဘဝမှာ ဂုဏ်ယူကျေနပ်ဖွယ်ရာဖြစ်ကြောင်း ပြောကြားခဲ့သော်လည်း အမှားများလည်း ပြလုပ်မိခဲ့ကြောင်း အသိအမှတ်ပြု ဝန်ခံသွားခဲ့သည်။
‘ဒီအပြောင်းအလဲက ကျနော့်အတွက်၊ ကျနော့်မိသားစု၊ ကျနော်ချစ်ရတဲ့သူတွေနဲ့ ကျနော့်ကို ထောက်ခံသူတွေအတွက် ဘယ်လောက်များ ထူးဆန်းပြီး နာကျင်ဖွယ်ကောင်းလိမ့်မလဲဆိုတာကို ခင်ဗျားစိတ်ကူးကြည့်နိုင်ပါတယ်။ ရုံးတော်ထဲမှာရော၊ ရုံးတော်ပြင်ပမှာပါ ကျနော်ပြောခဲ့သလိုပါပဲ။ ကျနော့ကို စွဲဆိုထားတဲ့ အဂတိလိုက်စားမှု စွပ်စွဲချက်အားလုံးကို ကနော် လုံးဝငြင်းဆန်ပါတယ်’ဟု အိုမာ့က ပြောကြားခဲ့သည်။
အိုမာ့ကို အထူးဌာန Wing 10တွင် ထိန်းသိမ်းထားပြီး ထိုဌာနမှာ လုံခြုံရေးကြောင့် သာမန်အကျဉ်းသားများနှင့် ရောနှောမထားနိုင်သည့် ပုဂ္ဂိုလ်များကို သီးသန့်ချုပ်နှောင်ထားရာ ဗွီအိုင်ပီဌာနတစ်ခု ပင်ဖြစ်သည်။ အကျဉ်းသား ၁၈ယောက်စာအတွက်သာ ဆောက်လုပ်ထားသည့် ထိုအဆောင်တွင် အိုမာ့မှာ ပဉ္စမမြောက် အကျဉ်းသားဖြစ်သည်။
အိုမာ့မှာ ဆယ်စုနှစ်အလွန်က ဒုတိယဝန်ကြီးချုပ်တစ်ယောက်အနေဖြင့် ပါလက်စတိုင်းများအပေါ် ပိုမိုရင်ကြားစေ့လိုသည့် သဘောထားရပ်တည်ချက်ရှိစဉ်က အစ္စရေး၏ စစ်လိုလားသည့် လကျ်ာအုပ်စု တွင်ဝါရင့် အထင်ကရပုဂ္ဂိုလ်တစ်ဦးပင်ဖြစ်သည်။ ၂၀၀၅ခုနှစ်တွင် ဂါဇာကမ်းမြှောင်မှ အစ္စရေးတပ်များ ရုပ်သိမ်းရာတွင်လည်း ခေါင်းဆောင်အခန်းကဏ္ဍမှ ပါဝင်ခဲ့သည်။
၂၀၀၆ခုနှစ် ဇန်နဝါရီလတွင် ထိုစဉ်က ဝန်ကြီးချုပ်ဖြစ်သည့် အေရီယယ် ရှာရွန်မှာ လေဖြတ်ရောဂါ ရသွားသည့်အခါတွင် အိုမာ့ ဝန်ကြီးချုပ်ဖြစ်လာခဲ့သည်။ တစ်ဆက်တည်းဆိုသလိုပင် ပါလက်စတိုင်းများနှင့် ငြိမ်းချမ်းရေးကို တွန်းအားပေးသည့် လမ်းကြောင်းပေါ်တွင် အသစ်ဖွဲ့စည်းလိုက်သည့် ကာဒီမာပါတီကို ပါလီမန်ရွေးကောက်ပွဲများတွင် အနိုင်ရအောင် အိုမာ့က ခေါင်းဆောင်မှု ပေးနိုင်ခဲ့သည်။
၆ ဒသမ ၂ ပြင်းအားရှိ ငလျင်တစ်ခု နယူးဇီလန် ကမ်းရိုးတန်းအလွန်တွင် လှုပ်ခတ်
By အေအက်ဖ်ပီ 
ဝယ်လင်တန်၊ ဖေဖော်ဝါရီ ၁၆ ။             ။ ဖေဖော်ဝါရီ ၁၆က နယူးဇီလန်ကမ်းရိုးတန်းအလွန်တွင် ၆ ဒသမ ၂ ပြင်းအားရှိ ငလျင်တစ်ခုလှုပ်ခတ်ခဲ့သည်။ သို့သော်လည်း ဆူနာမီသတိပေးမှုကိုမူ ချက်ခြင်းမထုတ်ပြန်ခဲ့ဟု အမေရိကန်ဘူမိဗေဒပညာရှင်များက ပြောသည်။
တိမ်သော ၎င်းငလျင်သည် ဒေသစံတော်ချိန် နံနက် ၈နာရီ ၂၈မိနစ်တွင် လှုပ်ခတ်ခဲ့သည်ဟု အမေရိကန်ဘူမိဗေဒလေ့လာတိုင်းတာရေးအဖွဲ့(USGS)ကပြောသည်။ ငလျင်သည် နယူးဇီလန်၏ South Island ၏တောင်ဘက် ကျွန်းစုတစ်ခုဖြစ်သော အော့က်လန်ကျွန်းများ၏ အနောက်မြောက် ၂၁၉ကီလိုမီတာတွင် ဗဟိုပြုသည်။
ငလျင်လှုပ်ရာသည် South Island ၏တောင်ဘက်ဝေးဝေးတွင်ဖြစ်ရာ ငလျင်ဒဏ်ခံစားရသူ လူအများအပြားရှိဖွယ်မရှိဟု GeoNet Science မှ ငလျင်ပညာရှင် ဂျွန်ရစ္စတောက New Zealand Herald သတင်းစာသို့ ပြောသည်။
နယူးဇီလန်၏ ကြောက်မက်ဖွယ်အကောင်းဆုံးကပ်ဘေးတစ်ခုဖြစ်သော လူ ၁၈၅ဦးသေဆုံးခဲ့သော ပြင်းအား ၆ဒသမ၃ရှိ ခရစ္စချာ့ချ်ငလျင် ငါးနှစ်မြောက် နှစ်ပတ်လည်သို့ တစ်ပတ်မျှမလိုသောအချိန်တွင် ယခုငလျင်လှုပ်ခြင်းဖြစ်သည်။
နျူကလီးယားရည်မှန်းချက်ကို မစွန့်လွှတ်ပါက မြောက်ကိုရီးယား ပြိုလဲလိမ့်မည်ဟု တောင်ကိုရီးယားသမ္မတ သတိပေး
By အေအက်ဖ်ပီ 
ဆိုးလ်၊ ဖေဖော်ဝါရီ-၁၆ ။           ။ နျူကလီးယားအစီအစဉ်ကို မစွန့်လွှတ်ပါက ပြိုင်ဘက်မြောက်ကိုရီးယားအနေဖြင့် ပြိုကွဲမှုကို ရင်ဆိုင်ရလိမ့်မည်ဟု တောင်ကိုရီးယားသမ္မတက ဖေဖော်ဝါရီ ၁၆ရက်နေ့တွင် သတိပေးလိုက်ရာ၊ ပြုံယမ်းကို ဒေါသူပုန်ထစေမည့် ထူးထူးခြားခြားပြင်းထန်သော စကားလုံးဖြင့် တိုက်ခိုက်မှုပင် ဖြစ်သည်။
မြောက်ကိုရီးယားအား ၎င်း၏ နျူကလီးယားရည်မှန်းချက်များက ၎င်း၏အစိုးရကို မြန်မြန်ဆန်ဆန် ပြိုကွဲစေခြင်းသာလျှင် အဖက်တင်မည်ဖြစ်ကြောင်း သဘောပေါက်လာစေရန်အတွက်   တောင်ကိုရီးယားက လောလောဆယ် သတ်သတ်မှတ်မှတ် မရှိသေးသော်လည်း ပိုပြင်းထန်၊ ပိုထိရောက်သော အရေးယူမှုများကို ပြုလုပ်သွားမည်ဖြစ်ကြောင်း သမ္မတ ပက်ဂွမ်ဟေးက   မြောက်ကိုရီးယားမှ နှစ်နိုင်ငံ ဖက်စပ်လည်ပတ်နေသည့် စက်မှုဇုန်ကို ပိတ်သိမ်းသည့် သူမ၏ ဆုံးဖြတ်ချက်ကို ခုခံကာကွယ်သည့် လွှတ်တော်မိန့်ခွန်းတွင် ပြောကြားခဲ့သည်။
ဆိုးလ်နှင့် ဝါရှန်တန်က ပိတ်ပင်ထားသည့် ပဲ့ထိန်းဒုံးကျည်စမ်းသပ်မှုဟု ယူဆကြသည့် မကြာသေးမီက မြောက်ကိုရီးယား၏ တာဝေးပစ်ဒုံးပျံ စမ်းသပ်မှုကို တုန့်ပြန်သောအားဖြင့် စက်မှုဇုန်ကို ပက်က ပိတ်ပစ်ခဲ့သည်။ လွန်ခဲ့သည့်လကလည်း မြောက်ကိုရီးယားက နျူကလီးယားစမ်းသပ်မှုတစ်ခုကို ပြုလုပ်ခဲ့သေးသည်။ မြောက်ကိုရီးယားက အမေရိကန် ပြည်မကြီးအထိ ရောက်ရှိနိုင်သည့်   နျူကလီးယားထိပ်ဖူးတပ် ဒုံးကျည်ကို ပိုင်ဆိုင်လိုနေရာ စမ်းသပ်မှုနှစ်ခုစလုံးက နိုင်ငံကို ရှေ့သို့ တစ်လှမ်းတိုးသွားစေခဲ့သည်။
အရပ်သား ၅၀နီးပါးသေဆုံးခဲ့သော ဆီးရီးယားလေကြောင်းတိုက်ခိုက်မှု ကုလနှင့် အမေရိကန်ရှုတ်ချ
By အေအက်ဖ်ပီ 
ဘေရွတ်၊ ဖေဖော်ဝါရီ ၁၆ ။           ။ ဆီးရီးယားရှိ ဆေးဘက်အဆောက်အအုံများနှင့် စာသင်ကျောင်းများကို လေကြောင်းတိုက်ခိုက်မှုများပြုလုပ်ခဲ့သည့် အတွက် အရပ်သား ၅၀နီးပါးသေဆုံးခဲ့သည်ဟု ကုလသမဂ္ဂက ပြောသည်။ ယင်းသို့တိုက်ခိုက်မှုမှာ ရုရှားဖြစ်နိုင်သည်ဟု အမေရိကန်က သွယ်ဝိုက်ပြောကြားသည်။
မျှော်လင့်ထားသောအပစ်အခတ်ရပ်စဲရေး မတိုင်မီ ကာ့ဒ်တိုက်ခိုက်ရေးသမားများသည် တူရကီတို့က နယ်စပ်ဖြတ်ကျော် လက်နက်ကြီးများဖြင့် ပစ်နေသည့်ကြားမှ အဓိကကျသော မြို့တစ်ခုကို သိမ်းပိုက်လိုက်သည်ဟု စောင့်ကြည့်လေ့လာသူတစ်ဦးက ပြောသည်။ ယခုသီတင်းပတ်နောက်ပိုင်းတွင် စတင်မည့် အပစ်အခတ်ရပ်စဲရေးအစီအစဉ်ကို ဆီးရီးယားသမ္မတ ဘာရှားအယ်လ်အာဆတ်က ကဖျက်ယဖျက်လုပ်နေပြီး အစီအစဉ်ကို အကောင်အထည်ဖော်ရန်မှာ ခက်ခဲ့လိမ့်မည်ဟု ပြောကြားနေသည်။
ဆီးရီးယားမြောက်ပိုင်း အလက်ပိုနှင့် အစ်ဒ်လစ်ပြည်နယ်များတွင် အနည်းဆုံးဆေးဘက်အဆောက်အအုံငါးခုနှင့် စာသင်ကျောင်းနှစ်ကျောင်းမှာ လေကြောင်းမှ တိုက်ခိုက်ခံခဲ့ရပြီး ကလေးများအပါအဝင် အရပ်သား ၅၀နီးပါးသေဆုံးခဲ့သည်ဟု ကုလကပြောသည်။ ယင်းကဲ့သို့တိုက်ခိုက်မှုများမှာ နိုင်ငံတကာဥပဒေကို ပြောင်ပြောင်တင်းတင်းချိုးဖောက်ခြင်းဖြစ်သည်ဟု ကုလအကြီးအကဲဘန်ကီမွန်က ယူဆသည်ဟု ကုလ၏ ဒု-ပြောခွင့်ရအမျိုးသား ဖာဟန်းဟက်က ပြောသည်။
ဆီးရီးယားမြောက်ပိုင်းရှိ အလက်ပိုအတွင်းအပြင်တွင် အရပ်ဘက်ဆေးရုံနှစ်ခုမှာ လေကြောင်းတိုက်ခိုက်မှုခံခဲ့ရပြီး တစ်ခုမှာ နယ်စည်းမခြားဆရာဝန်များအဖွဲ့(MSF)က ဦးစီး၍ နောက်တစ်ခုမှာ အဇက်မြို့မှ ဖြစ်သည်။
ယခုကဲ့သို့လုပ်ရပ်က အာဆတ်အစိုးရက ပြည်သူများအပေါ် ရက်စက်နေမှုကို ရပ်တန့်စေလိုသည့် ရုရှား၏ဆန္ဒ သို့မဟုတ် စွမ်းရည်ကို သံသယဖြစ်စေသည်ဟု အမေရိကန်နိုင်ငံခြားရေးဋ္ဌာနက ပြောသည်။ သို့သော်လည်း ရုရှားဆိုင်ရာ ဆီးရီးယားသံအမတ် ရီးယက်ဟာဒက်ကမူ ဆေးရုံမှာ အမေရိကန်တို့၏ တိုက်ခိုက်ရေးပစ်မှတ်ဖြစ်နေသည်ဟု ဆိုသည်။
"""အမေရိကန်စစ်လေယာဉ်တွေက ဒါကိုဖျက်ဆီးခဲ့တာပါ။ ရုရှားစစ်လေယာဉ်တွေနဲ့ ပတ်သက်မှုမရှိပါဘူး။ စုစည်းရရှိထားတဲ့ သတင်းတွေကလည်း လုံးဝထောက်ခံနေပါတယ်""ဟု၎င်းက ရုရှားနိုင်ငံပိုင်ရုပ်သံ Rossiya 24 သို့ပြောကြားခဲ့သည်။"
ရုရှနှင့် ဆော်ဒီ ရေနံဝန်ကြီးများ တွေ့ဆုံမှု၏အကျိုးဆက် ရေနံစျေးနှုန်း ထိုးတက်
By ပရပ်စ်တီဗီ 
ဒိုဟာ၊ ဖေဖော်ဝါရီ-၁၆ ။        ။ ရုရှစွမ်းအင်ဝန်ကြီး အလက်ဇန္ဒား နိုဗက်နှင့် ဆော်ဒီစွမ်းအင်ဝန်ကြီး အလီ အယ်လ် နိုင်မီတို့ ကာတာမြို့တော်တွင် တွေ့ဆုံခဲ့ကြသောကြောင့် ရေနံစိမ်းဈေးမှာ ရုတ်တရက် ထိုးတက်မြင့်မားလာခဲ့သည်။
ဝန်ကြီးနှစ်ဦးတို့မှာ မကြာသေးမီကာလများအထိ ရေနံဈေးနှုန်းကို တရိပ်ရိပ်ကျဆင်းနေစေခဲ့သည့် ကမ္ဘာနှင့်အဝန်း ရေနံဈေးကွက် ပိုလျှံမှုကို ဆွေးနွေးရန် ဖေဖော်ဝါရီ ၁၆ရက်နေ့က ဒိုဟာတွင် တွေ့ဆုံခဲ့ကြသည်။
နောက်ဆုံး သတင်းအချက်အလက်များအရ နှစ်ဖက်စလုံးက ရေနံအထွက်နှုန်းကို လက်ရှိအဆင့်တွင် ထိန်းထားရန် သဘောတူခဲ့ကြသည်ဟု ဆိုသည်။
ထိုအစည်းအဝေးသို့ ဗင်နီဇွဲလားနှင့် ကာတာမှ ရေနံဝန်ကြီးများလည်း တက်ရောက်ခဲ့ကြသည်ဟု ဆိုသည်။
ဥရောပဈေးကွက်တွင် ကန်ဒေါ်လာ ၁.၃၀ဒေါ်လာ (သို့မဟုတ်) ၃.၈၉ရာခိုင်နှုန်း တက်လာခဲ့ပြီး တစ်စည်လျှင် ၃၄.၉ဒေါ်လာဖြင့် ရောင်းချနေသည်ဟု ဆိုသည်။
၂၀၁၄ခုနှစ် နှစ်လယ်က အမြင့်ဆုံးသို့ ထိုးတက်ခဲ့ပြီးနောက်ပိုင်းတွင် ရောင်းလိုအားများနေပြီး၊ ဝယ်လိုအား ကျဆင်းကာ စီးပွားရေးများမှာလည်း နှေးကွေးလေးလံနေကြသောကြောင့် ရေနံဈေးနှုန်းများမှာ ကျပြီးရင်း ကျဆင်းလာခဲ့ရာ ၂၀၁၄ခုနှစ် ဇွန်လဈေးနှုန်းနှင့် နှိုင်းယှဉ်ပါက ၇၀ရာခိုင်နှုန်းအထိ ကျဆင်းသွားခဲ့ပြီဖြစ်သည်။
ကမ္ဘာ့အကြီးဆုံး တယ်လီစကုတ် တည်ဆောက်မည်ဖြစ်သောကြောင့် လူပေါင်း တစ်သောင်းနီးပါးကို တရုတ်ဖယ်ရှားမည်
By ဘန်ကောက်ပို့စ် 
ပေကျင်း၊ ဖေဖော်ဝါရီ-၁၆ ။             ။ နိုင်ငံပိုင်မီဒီယာက ဖေဖော်ဝါရီလ ၁၆ရက်နေ့တွင် သတင်းပို့ချက်အရ ကမ္ဘာခြားသက်ရှိများကို ရှာဖွေရာတွင် လူသားများကို အကူအညီပေးမည့် ကမ္ဘာ့အကြီးဆုံး ရေဒီယို အဝေးကြည့်မှန်ပြောင်းတည်ဆောက်ရန် နေရာရှင်းလင်းသည့်အနေဖြင့် လူပေါင်း ၁၀၀၀၀နီးပါးကို တရုတ်က ပြောင်းရွှေ့တော့မည်ဖြစ်သည်ဟု ဆိုသည်။
အဆိုပါ မီတာ၅၀၀အကျယ်ရှိသည့် FASTဟု အတိုကောက်ခေါ်သော အဝေးကြည့်မှန်ပြောင်းကြီးကို အနောက်တောင်ပိုင်း ကွေ့ကျိုးပြည်နယ်ရှိ တောင်ကုန်းများကြားတွင် အထိုင်ချမည်ဖြစ်ပြီး ယခုနှစ်တွင်ပင် စတင်အကောင်အထည်ဖော်ဖွယ်ရှိသည်ဟု ဆိုသည်။
နိုင်ငံပိုင် ဆင်ဟွာသတင်းအေဂျင်စီ၏ ပြောကြားချက်အရ စက်တင်ဘာလလောက်တွင် နားထောင်ကိရိယာ၏ ၅ကီလိုမီတာဝန်းကျင်အတွင်းရှိ ဒေသခံ ၉၁၁၀ကို ပြောင်းရွှေ့နေရာ ချထားပေးမည်   ဖြစ်သည်ဟု ပြည်နယ်အာဏာပိုင်များက ပြောကြားခဲ့သည်။
ဒေသခံများအနေဖြင့် ပြောင်းရွှေ့စရိတ် ကန်ဒေါ်လာ ၁၈၀၀နှင့်အတူ အိမ်ယာထူထောင်ရန် အခြားအထောက်အပံ့များလည်း ရရှိမည်ဖြစ်သည်ဟု ဆိုသည်။
ယခု ယွမ်ငွေ ၁.၂ဘီလျံ အကုန်အကျခံတည်ဆောက်မည့် FAST တယ်လီစကုတ်မှာ အချင်း ၃၀၀မီတာကျယ်ဝန်းသည့် ပွာတိုရီကိုမှ လက်ရှိကမ္ဘာ့အကြီးဆုံး ရေဒီယိုတယ်လီစကုတ် Arecibo Observatoryထက် ပိုမိုကြီးမားမည်ဖြစ်သည်။
ကမ္ဘောဒီးယား လုပ်ငန်းရှင်ကြီး မင်းသမီးကို ထိုးနှက်တိုက်ခိုက်၍ ထောင်ကျ
By အေအက်ဖ်ပီ 
ဖနွမ်းပင်၊ ဖေဖော်ဝါရီ ၁၇ ။             ။ ကမ္ဘောဒီးယားနိုင်ငံ ဖနွမ်းပင်မြို့တွင် စားသောက်ဆိုင်တစ်ဆိုင်အတွင်း မင်းသမီးတစ်ဦးအား အမျိုးမျိုးသော ကိုယ်ထိလက်ရောက်ကျုးလွန်သည့် လုပ်ငန်းရှင်ကြီး တစ်ဦးအား တရားရုံးက ထောင်ဒဏ်ချမှတ်လိုက်သည်။ ယင်းလုပ်ငန်းရှင်က မင်းသမီးအပေါ် တိုက်ခိုက်ပုံများကို စီစီတီဗီကင်မရာတွင် တွေ့ရသည်။
မင်းသမီး ဆာဆာကို ချမ်းသာကြွယ်ဝသော လုပ်ငန်းရှင် ဆော့်ဘန်းက ထိုးနှက်တိုက်ခိုက်မှုသည် ဇူလိုင်လအတွင်းက ဖြစ်ပွားပြီး ယင်းဖြစ်ရပ်က နိုင်ငံအနှံ့ ပျံ့နှံ့သွားခဲ့သည်။
တိုက်ခိုက်မှုဖြစ်ပြီးနောက် ဆော့ဘန်းက စင်ကာပူသို့ တိမ်းရှောင်ထွက်ပြေးသွားခဲ့ပြီး ဝန်ကြီးချုပ် ဟွန်ဆန်က ချော့ခေါ်၍ ကမ္ဘောဒီးယားသို့ ပြန်လည်ရောက်ရှိလာခြင်းဖြစ်ကာ လေဆိပ်အရောက် အဖမ်းခံရပြီး ရက်ရက်စက်စက်ပြုမူတိုက်ခိုက်မှုဖြင့် တရားစွဲဆိုခံရခြင်းဖြစ်သည်။ ဆော့ဘန်းက အပြစ်ကို ဝန်ခံကာ ပြည်သူအများအား သူ့ကို ခွင့်လွှတ်ရန် တောင်းပန်ခဲ့သည်။
ဗီယက်နမ်နိုင်ငံ စက်မှုဖွံ့ဖြိုးရေးလုပ်ငန်းများ ဂျပန် JETRO ကုမ္ပဏီ ဆက်လက်ကူညီသွားမည်
By နေရှင်းမာတီမီဒီယာ 
ဟိုချီမင်းစီးတီး၊ ဖေဖော်ဝါရီ ၁၇ ။            ။ ဂျပန်နိုင်ငံမှ JETRO ကုမ္ပဏီက ဗီယက်နမ်နိုင်ငံ ဟိုချီမင်းစီးတီး မြို့ပြဖွံ့ဖြိုးရေးအထောက်အကူပြုစက်မှုလုပ်ငန်းများကို ဆက်လက်ကူညီပေးသွား မည်ဖြစ်ကြောင်း ကုမ္ပဏီအကြီးအကဲက ကတိပြုပြောကြားသည်။
ကုမ္ပဏီအကြီးအကဲဖြစ်သူ ဟီရိုတာကာယာဆူဇူမီက JETRO အနေဖြင့် စီးပွားရေးနှင့်စပ်ဆက်သည့် ပွဲများ၊ ပြပွဲများနှင့် အခြားလုပ်ဆောင်မှုများကို ဗီယက်နမ်နှင့် ဂျပန်ကုမ္ပဏီများနှင့်အတူ စက်မှုလုပ်ငန်းများ အထောက်အကူအဖြစ် ဦးစီးကျင်းပပေးခဲ့ကြောင်း၊ သို့သော်လည်း ပါဝင်လာသူများက ယခင်ကလူဟောင်းများသာဖြစ်နေပြီး မျက်နှာသစ်များကို မတွေ့ရကြောင်း ပြောသည်။
ထိုပြင်လည်း JETRO အနေဖြင့် သက်ဆိုင်ရာဝန်ကြီးများနှင့်အတူ စက်မှုလုပ်ငန်းများဖွံ့ဖြိုးရေးအတွက် ဆက်လက်လက်တွဲဆောင်ရွက်သွားမည်ဖြစ်ကြောင်းလည်း ၎င်းက ပြောသည်။
အထောက်အကူပြုစက်မှုလုပ်ငန်းစီးပွားရေးအများစုသည် အသေးစားနှင့် အလတ်စားလုပ်ငန်းများသာဖြစ်ပြီး တော်သင့်ရုံသော အရင်းအမြစ်နှင့် စီမံခန့်ခွဲမှုများကြောင့် ထုတ်ကုန်များက အရည်အသွေးပိုင်းအားနည်းမှုများရှိကြောင်းလည်း ၎င်းက ပြောသည်။
ထိုင်းတွင် အရပ်သားပြန်အုပ်ချုပ်ရန် အိုဘားမား တိုက်တွန်းခဲ့
By ဘန်ကောက်ပို့စ် 
ကယ်လီဖိုးနီးယား၊ ဖေဖော်ဝါရီ ၁၇ ။            ။ ထိုင်းနိုင်ငံအတွင်း အုပ်ချုပ်ရေးကို အရပ်သားက ပြန်ပြီးအာဏာယူရန် အမေရိကန်သမ္မတအိုဘားမားက တိုက်တွန်းလိုက်သည်။
ထိုင်းနိုင်ငံ၌ ရွေးကောက်ပွဲများကို အစောဆုံး ၂၀၁၇ ခုနှစ်တွင် ကျင်းပရန်ရှိနေသည်။
တောင်တရုတ်ပင်လယ် ကျွန်းပေါ်တွင် တရုတ်က ဒုံးကျည်များ ဖြန့်ချထားဟုဆို
By စီအင်အင် 
ဟောင်ကောင်၊ ဖေဖော်ဝါရီ - ၁၇ ။             ။ တောင်တရုတ်ပင်လယ်အတွင်းရှိ ပရာဆယ်ကျွန်းတန်းထဲမှ ကျွန်းတစ်ကျွန်းပေါ်တွင် တရုတ်နိုင်ငံက မြေပြင်မှ ဝေဟင်ပစ်ဒုံးကျည်များကို ဖြန့်ချထားသည်ဟု ထိုင်ဝမ်အစိုးရက စီအင်အင်သို့ ပြောကြားခဲ့သည်။
တရုတ်နှင့် အိမ်နီးချင်းများ အပူတပြင်းအငြင်းပွားနေသည့် ဒေသတွင် ဒုံးကျည်ပစ်အမြာက်များ ချထားကြောင်း ခိုင်လုံသည့် ထောက်လှမ်းရေးသတင်းအချက်အလက်ကို ရရှိထားကြောင်း ထိုင်ဝမ်ကာကွယ်ရေးဝန်ကြီးဌာနက ထုတ်ပြန်သည့် ကြေညာချက်တစ်ခုတွင် ဖော်ပြထားသည်။
‘ပရာဆယ်ကျွန်းတွေထဲက ဝုဒီကျွန်းပေါ်မှာ တရုတ်က မြေပြင်မှ ဝေဟင်ပစ် ဒုံးကျည်တွေ ဖြန့်ချထားတာကို ထိုင်ဝမ် ကာကွယ်ရေးဝန်ကြီးဌာနက သိရှိထားတယ်။ အခြေအနေ ဖြစ်ပေါ်တိုးတက်မှုတွေကို တရုတ်စစ်တပ်က အနီးကပ်စောင့်ကြည့်နေတယ်’ဟု အဆိုပါ ကြေညာချက်တွင် ဖော်ပြထားသည်။
ဒေသတွင်း တရုတ်၏ စစ်ရေးဖြန့်ကျက်မှုနှင့် ပတ်သက်၍ တောင်တရုတ်ပင်လယ်၏ တည်ငြိမ်အေးချမ်းရေးကို ကာကွယ်စောင့်ရှောက်ရန် သက်ဆိုင်သူအားလုံး ပူးပေါင်းဆောင်ရွက်သင့်ကြောင်းနှင့် တင်းမာမှုကို မြင့်မားလာစေမည့် တစ်ဖက်သတ်လုပ်ရပ်များကို ရှောင်ရှားကြရန် ထိုင်ဝမ် ကာကွယ်ရေးဝန်ကြီးဌာနက တိုက်တွန်းခဲ့သည်။
ပေကျင်းကလည်း ထိုင်ဝမ်၏ ပြောဆိုချက်ကို ပြန်လည်ဝေဖန်ပြစ်တင်ခဲ့ပြီး တောင်တရုတ်ပင်လယ်တွင် တရုတ်၏ ဖြန့်ကျက်မှုများမှာ ငြိမ်းချမ်းကြောင်း နိုင်ငံခြားရေးဝန်ကြီးဌာန ပြောခွင့်ရပုဂ္ဂိုလ်က ပုံမှန်သတင်းစာရှင်းလင်းပွဲတွင် သတင်းထောက်များအား ပြောကြားခဲ့သည်။
ကုလအတွင်းရေးမှူးချုပ်ဟောင်းဘူးထရို့စ်ဂါလီ အသက် ၉၃နှစ်အရွယ်တွင် ကွယ်လွန်
By အေအက်ဖ်ပီ 
ကုလသမဂ္ဂ၊ ဖေဖော်ဝါရီ ၁၇ ။             ။ ရဝမ်ဒါနှင့် ဘော့စ်နီးယားတို့တွင် မအောင်မြင်သော မစ်ရှင်များနှင့်အတူ အခက်ခဲဆုံးကာလတစ်ခုအတွင်း ကုလသမဂ္ဂကို ဦးဆောင်ခဲ့သော အတွင်းရေးမှူးချုပ်ဟောင်း ဘူးထရို့စ်ဘူးထရို့စ်ဂါလီသည် ဖေဖော်ဝါရီ ၁၆က ကိုင်ရိုတွင် ကွယ်လွန်ခဲ့သည်။ ကွယ်လွန်ချိန်တွင် ၎င်း၏ အသက်မှာ ၉၃နှစ်ရှိနေပြီဖြစ်သည်။
အီဂျစ်လူမျိုးဖြစ်သူ ဘူးထရို့စ်ဂါလီသည် ၁၉၉၂က အာဖရိကတိုက်မှ ပထမဆုံးအတွင်းရေးမှူးချုပ် ဖြစ်လာခဲ့သူဖြစ်သည်။ သို့သော်လည်း ၎င်း၏ ဒုတိယသက်တမ်းကို့အမေရိကန်က ဗီတိုအာဏာ သုံးပယ်ချခဲ့သဖြင့် ပထမငါးနှစ်သက်တမ်းသာ တာဝန်ထမ်းဆောင်ခွင့်ရခဲ့သည်။
"ဘူးထရို့စ်ဂါလီသည် အထင်ကြီးလေးစားလောက်ဖွယ် အတွေ့အကြုံ ညဏ်ပညာတို့ဖြင့် အတွင်းရေးမှူးချုပ်ရာထူးသို့ ရရှိခဲ့သူဖြစ်ပြီး လေးစားခံရသည့် နိုင်ငံပြုပုဂ္ဂိုလ်နှင့် နိုင်ငံတကာ ဥပဒေပညာရှင်ဖြစ် သည်ဟု ကုလအတွင်းရေးမှူးချုပ် ဘန်ကီမွန်းက ပြောကြားခဲ့သည်။ ""ကုလသမဂ္ဂ၊ ဝန်ထမ်းတွေနဲ့ မစ်ရှင်အပေါ်မှာ သူ့ရဲ့နှစ်မြုပ်ထားမှုက အမှားမရှိနိုင်ပါဘူး။ အဖွဲ့အစည်းအပေါ်မှာ သူထားခဲ့တဲ့ အမှတ်လက္ခဏာကို ချန်ထားလို့မရပါဘူး""ဟု ဘန်ကပြောသည်။"
အီဂျစ်နိုင်ငံခြားရေးဝန်ကြီးဟောင်း၊ ဝါရင့်သံတမန် တစ်ဦးဖြစ်သူ ဘူထရို့စ်ဂါလီသည် ဆိုမာလီယာ၊ ရဝမ်ဒါ၊ အရှေ့အလယ်ပိုင်းနှင့် ယခင်ယူဂိုဆလားဗီးယားတို့တွင် အကျပ်အတည်းများဖြစ်ပေါ်စဉ် အခက်ခဲဆုံးကာလတစ်ခုအတွင်း ကုလသမဂ္ဂကို ဦးဆောင်ခဲ့ရသူဖြစ်သည်။ အမေရိကန်အစိုးရနှင့် ပဋိပက္ခများစွာ ဖြစ်ပွားပြီးနောက် ဝါရှင်တန်သည် ဘူးထရို့စ်ဂါလီကို ဆန့်ကျင်ကာ ၁၉၉၆ နောက်ပိုင်းတွင် အတွင်းရေးမှူးချုပ်ရာထူးအတွက် ဂါနာနိုင်ငံသား ကိုဖီအန်နန်ကို ထောက်ခံရန် ဆုံးဖြတ်ခဲ့သည်။
ပြင်သစ်သမ္မတ ဖရန်ဆွာအော်လွန်းကလည်း ဘူးထရို့စ်ဂါလီကို ချီးကျူးဂုဏ်ပြုခဲ့ပြီး ကြီးကျယ်မြင့်မြတ်သည့် အီဂျစ်လူမျိုး ကြီးကျယ်မြင့်မြတ်သည့် ကုလဝန်ထမ်း ဘူးထရို့စ်ဂါလီသည် ကမ္ဘာတစ်ဝန်းက ပဋိပက္ခများကို တားဆီးရန်နှင့် ငြိမ်းချမ်းရေးကို ထိန်းသိမ်းရန် မမောမပန်းအလုပ်လုပ်ခဲ့သည်ဟု ပြောကြားခဲ့သည်။
နိုင်ငံတကာအရေးကိစ္စများတွင် ဘူးထရို့စ်ဂါလီ၏ ကူညီဆောင်ရွက်ပေးမှုများကို ကာလကြာရှည် သတိရနေမည်ဖြစ်ကြောင်း ဗြိတိန်နိုင်ငံခြားရေးဝန်ကြီး ဖိလစ်ဟာမန်းက ပြောသည်။ ကိုင်ရိုရှိ ဆေးရုံ တစ်ခုတွင် ကွယ်လွန်ခဲ့သော ဘူးထရို့စ်ဂါလီကို ဂုဏ်ပြုသည့် အထိမ်းအမှတ်အဖြစ် လုံခြုံရေးကောင်စီသံတမန်များက ခတ္တငြိမ်သက်မှုပြုလုပ်ပြီးမှ နယူးယောက်တွင် အစည်းအဝေးတစ်ခုကို စတင်ခဲ့သည်။
ကယ်လီဖိုးနီးယားသေနတ်သမား၏ ဖုန်းကိုဖွင့်ရာတွင် FBI ကို ကူညီရန် Apple ကို ရုံးတော်က အမိန့်ထုတ်ထား
By ရိုက်တာ 
ဝါရှင်တန်၊ ဖေဖော်ဝါရီ - ၁၇ ။          ။ ဆန် ဘာနာဒီနို သေနတ်သမားများထဲမှ တစ်ယောက်ထံမှ သိမ်းယူရရှိသည့်ဖုန်းကို အက်ဖ်ဘီအိုင်က ဖောက်ထွင်းစစ်ဆေးရာတွင် အကူအညီပေးရန် အမေရိကန် တရားသူကြီးတစ်ဦးက အင်္ဂါနေ့က Apple Inc ကို အမိန့်ပေးခဲ့ရာ ကုတ်စနစ်အကန့်အသတ်များနှင့် ပတ်သက်၍ နည်းပညာကုမ္ပဏီများနှင့် ဥပဒေစိုးမိုးရေးဌာနများကြား ကာလကြာအငြင်းပွားနေမှုမှာ ပိုပြီး မြင့်မားလာခဲ့ရသည်။
ဆာယစ် ရစ်ဇဝမ် ဖားရု ပိုင်ဆိုင်ခဲ့သည့် iPhone 5Cထဲမှ အချက်အလက်များကို ဖွင့်ရန်ကြိုးစားနေသည့် စုံစမ်းစစ်ဆေးသူများကို Apple က သင့်တော်သည့် နည်းပညာ အကူအညီ ပေးရမည်ဟု လော့စ်အိန်ဂျလိစ် ခရိုင်တရားရုံးမှ တရားသူကြီး ရှရီ ပင်က အမိန့်ထုတ်ပြန်ချက်တွင် ပြောကြားခဲ့သည်။
Appleက ပေးရမည့် အကူအညီများထဲတွင် မအောင်မြင်သည့် စကားဝှက် ၁၀ကြိမ်ဖွင့်ပြီးတိုင်း လှုပ်ရှားသက်ဝင်လာသည့် အလိုလျောက်ဖျက်လုပ်ဆောင်ချက်ကို ပိတ်ပစ်ခြင်းနှင့် စုံစမ်းစစ်ဆေးရေးမှူးများ ရိုက်ထည့်ရမည့် စကားဝှက်ကို ကူညီခန့်မှန်းပေးခြင်းများ ပါဝင်သည်။
Appleကမူ မှတ်ချက်ပေးရန် မေးမြန်းမှုကကို ချက်ချင်း တုန့်ပြန်ခြင်းမရှိခဲ့ပေ။ ကုမ္ပဏီအနေဖြင့် အမိန့်ကို လိုက်နာခြင်းမှာ ဝန်ထုပ်ဝန်ပိုးဖြစ်လိမ့်မည်ဟု ယုံကြည်နေပါက ငြင်းဆန်ရန် အချိန် ၅ ရက် ရမည်ဖြစ်သည်ဟု ပင်က ပြောကြားခဲ့သည်။
လူ၁၄ဦး သေဆုံးခဲ့ရပြီး အခြား ၂၂ယောက် ထိခိုက်ဒဏ်ရာများ ရရှိသွားခဲ့သည့် ဖာရုနှင့် သူ့ဇနီးသည်တို့၏ ဒီဇင်ဘာ၂ရက် ပစ်ခတ်မှုကို စုံစမ်းစစ်ဆေးရာတွင် Apple က အကူအညီပေးရေး တွန်းအားပေးရန် လော့စ်အိန်ဂျလိစ်မှ အစိုးရရှေ့နေများက အင်္ဂါနေ့တွင် ရုံးတော်သို့ မေတ္တာရပ်ခံခဲ့ကြသည်ဟု ဆိုသည်။
ထိုသေနတ်သမားစုံတွဲ၏ အိုင်အက်စ် (သို့မဟုတ်)အခြားစစ်သွေးကြွအုပ်စုများနှင့် ဆက်သွယ်နိုင်မှုအလားအလာကို အက်ဖ်ဘီအိုင်က စုံစမ်းစစ်ဆေးနေပြီး အမှုကိုလည်း ပြည်တွင်း အကြမ်းဖက်လုပ်ရပ်တစ်ခုအဖြစ် သဘောထား ကိုင်တွယ်နေသည်။
‘Apple မှာ ရှာဖွေမှု ပေါက်မြောက်အောင်မြင်အောင် အစိုးရကို အကူအညီပေးနိုင်တဲ့ အလွန်အဆင့်မြင့်တဲ့ နည်းပညာတွေရှိနေပေမယ့်လည်း အကူအညီပေးလိုတဲ့ ဆန္ဒရှိပုံမရဘူး’ဟု အစိုးရရှေ့နေများက ပြောကြားခဲ့သည်။
အမေရိကန်အစိုးရ အာဏာပိုင်များကမူ ခိုင်ခံ့သော ကုတ်စနစ်များကို ကျယ်ကျယ်ပြန့်ပြန့် အသုံးပြုမှုမှာ အမျိုးသားလုံခြုံရေးနှင့် ရာဇဝတ်မှု စုံစမ်းစစ်ဆေးရေးကို နှောင့်နှေးစေသည်ဟု သတိပေးထားသည်။
အရှေ့တောင်အာရှနှင့် စီးပွားရေးဆက်ဆံမှု နက်ရှိုင်းမည့် အစီအမံများ အိုဘားမားကြေညာ
By အေအက်ဖ်ပီ 
ရန်ချိုမီရတ်ဂျ်၊ ဖေဖော်ဝါရီ ၁၇ ။              ။ အမေရိကန်သမ္မတဘားရက်အိုဘားမားက အရှေ့တောင်အာရှနိုင်ငံများနှင့် စီးပွားရေးဆက်ဆံမှု ကျယ်ပြန့်နက်ရှိုင်းစေမည့် လုပ်ဆောင်မှုအစီအမံများ ကိုကြေညာခဲ့ပြီး လျင်မြန်စွာတိုးတက်နေသော ယင်းဒေသမှာ ပို၍အရေးပါသည့် ကုန်သွယ်ရေးပါတနာတစ်ဦးဖြစ်နိုင်ကြောင်းလည်း ၎င်းကပြောကြားခဲ့သည်။
အစီအစဉ်က စီးပွားရေးညိနှိုင်းဆောင်ရွက်မှုပိုမိုကောင်းမွန်စေရန်နှင့် နောက်ထပ် အမေရိကန်စွန့်ဦးထီထွင်လုပ်ငန်းရှင်များ၊ ရင်းနှီးမြုပ်နှံသူများနှင့် စီးပွားရေးလုပ်ငန်းများ တစ်ခုနှင့်တစ်ခုပိုမို ဆက်သွယ်နိုင်စေရန် ဂျာကာတာ၊ ဘန်ကောက်နှင့် စင်ကာပူတို့တွင် စီးပွားရေးရုံးများ ဖွင့်လှစ်သွားမည်ဟု သိရသည်။
အာဆီယံ ၁၀ နိုင်ငံမှ ကိုယ်စားလှယ်များသည် ကယ်လီဖိုးနီးယားတွင် အိုဘားမားနှင့် ဖေဖော်ဝါရီ ၁၅ရက်ကတည်းက တွေ့ဆုံဆွေးနွေးလျက်ရှိသည်။ အာဆီယံသည် တရုတ်၏ဒေသတွင်း စိုးမိုးမှုကို ချိန်ခွင်လျှာမဲတင်းမည့်အရာအဖြစ် အိမ်ဖြူတော်က ရှုမြင်သည်။
အာဆီယံနိုင်ငံများသည် အမေရိကန်၏ စတုတ္ထမြောက် အကြီးဆုံးကုန်သွယ်ရေးပါတနာဖြစ်သည်။ အိမ်ဖြူတော်က ထုတ်ပြန်သော စာရင်းများအရ ကုန်ပစ္စည်းနှင့် ဝန်ဆောင်မှု နှစ်ဖက် ကုန်သွယ်မှု တန်ဘိုးမှာ ၁၉၉၀ပြည့်နှစ်များနောက်ပိုင်း သုံးဆတိုးလာပြီး ၂၀၁၄က အမေရိကန်ဒေါ်လာ ၂၅၄ဘီလျံကျော်ရှိလာခဲ့ရာ အမေရိကန်တွင် အလုပ်အကိုင် ငါးသိန်းဝန်းကျင်ကို ဖန်တီးပေးနိုင်ခဲ့သည်။
"""ကျွန်မတို့ အာဆီယံနဲ့ စီးပွားရေးဆက်ဆံမှု နက်ရှိုင်းကျယ်ပြန့်အောင်လုပ်နေပါတယ်""ဟု အာဆီယံဆိုင်ရာ အမေရိကန်သံအမတ် နီနာဟာချီဂျန်က ပြောသည်။"
အာဆီယံစီးပွားရေးများက နုပျိုပြီး လျင်မြန်စွာတိုးတက်လျက်ရှိသော်လည်း ကဏ္ဍအများအပြားမှာ အစိုးရ သို့မဟုတ် သြဇာရှိလူတစ်စုက ထိန်းချုပ်ထားသေးသည်။
သို့သော်လည်း အင်ဒိုနီးရှားကဲ့သို့နိုင်ငံများမှာ ဈေးကွက်ဖွင့်စပြုနေပြီဖြစ်သည်။ နိုင်ငံခြားရင်းနှီးမြုပ်နှံမှုအတွက် စီးပွားရေးကိုဖွင့်ပေးမည့် လုပ်ဆောင်ချက်များကို အင်ဒိုနီးရှားသမ္မတ ဂျိုကိုဝီဒိုဒိုက မကြာသေးမီက ကြေညာခဲ့သည်။ ယင်းကြေညာချက်အား ဝါရှင်တန်က ကြိုဆိုခဲ့သည်။
ပစိဖိတ်ဖြတ်ကျော်မိတ်ဖက်ကုန်သွယ်ရေးအဖွဲ့(TPP)၏ အဓိကအချက်များနှင့် အဖွဲ့သို့ဝင်နိုင်မည့် ပြုပြင်ပြောင်းလဲမှုများကို အာဆီယံနိုင်ငံအားလုံးနားလည်စေရန် စတင်ကြိုးပမ်းနေပြီဖြစ်ကြောင်း အိုဘားမားက ပြောကြားခဲ့သည်။ အခြားဆောင်ရွက်မှုများတွင် ဆက်သွယ်ရေး၊ အခြေခံအဆောက်အအုံ၊လက်ရှိအစိုးရအစီအစဉ်များ ချောမွေ့ရေးတို့ပါဝင်သည်။
ထရန့်သမ္မတ ဖြစ်လာလိမ့်မည်မဟုတ်ကြောင်း အိုဘားမားယုံကြည်
By အေအက်ဖ်ပီ 
လော့စ်အိန်ဂျလိ၊ ဖေဖော်ဝါရီ - ၁၇ ။          ။ အမေရိကန်သမ္မတ ဘားရက်အိုဘားမားက ဖေဖော်ဝါရီလ ၁၆ ရက်နေ့က ရီပတ်ဘလီကင် သမ္မတလောင်း ဒေါ်နယ် ထရန့်မှာ ရွေးကောက်ခံရလိမ့်မည်ဟု သူ မယုံကြည်ကြောင်း ပြောကြားခဲ့ပြီး ထရန့်၏ ရုပ်သံအစီအစဉ်မှာလည်း မီဒီယာများ၏ စိတ်ဝင်စားမှုကို ဆွဲဆောင်ရန်သက်သက်မျှသာ ဖြစ်ကြောင်း ဝေဖန်ခဲ့သဝည်။
အိုဘားမားက အိမ်ခြံမြေ ကုဋေကြွယ်သူဌေးကြီးကို ဝေဖန်ရုံသာမက သူ့ကို ဆက်ခံအစားထိုးရန် ကြိုးစားနေကြသည့် ရီပတ်ဘလီကင် သမ္မတလောင်းအားလုံး၏ ပြဿနာများသည့် ပြောဆိုချက်များ ကိုလည်း ထိုးနှက်ခဲ့သည်။
သို့ရာတွင် အိုဘားမားက ထရန့်ကို အထူးဇောင်းပေး၍ ဝေဖန်ခဲ့ပြီး အမေရိကန်များအနေဖြင့် ဘာ့ကြောင့် ထရန့်ကို မရွေးကောက်သင့်သည်ဟူသည့် သူ၏ အကဲဖြတ်ချက်ကိုလည်း အကျယ်တဝင့် ရှင်းပြခဲ့သည်။
‘မစ္စတာထရန့် သမ္မတဖြစ်လာမှာမဟုတ်ဘူးလို့ ကျနော် ယုံကြည်နေတုန်းပါပဲ။ ဘာ့ကြောင့်လဲဆိုတော့ အမေရိကန်ပြည်သူတွေကို ကျနော် အများကြီး ယုံကြည်ထားလို့ပါပဲ။ သမ္မတဆိုတာ အရေးကြီးတဲ့အလုပ်လို့ ပြည်သူတွေက သဘောပေါက်ထားကြတယ်လို့ ကျနော်ထင်ပါတယ်’ဟု အိုဘားမားက ကယ်လီဖိုးနီးယားတွင် သတင်းထောက်များကို ပြောကြားခဲ့သည်။
‘သမ္မတအလုပ်ဆိုတာက ရုပ်သံအစီအစဉ်တင်ဆက်နေတာ မဟုတ်သလို၊ အရောင်းမြှင့်တင်နေတာလည်း မဟုတ်ဘူး။ ဈေးကွက်ရှာနေတာလည်း မဟုတ်ဘူး။ သမ္မတအလုပ်က ခက်ခဲပါတယ်’ဟု အာဆီယံ ၁၀နိုင်ငံ ခေါင်းဆောင်များနှင့် ညီလာခံ၏ ဘေးပန်းအနေဖြင့် မစ္စတာ အိုဘားမားက သတင်းထောက်များကို ပြောကြားခဲ့သည်။
အမေရိကန်က F-22 စတဲ့လ်သ်ဂျက်တိုက်လေယာဉ်များ တောင်ကိုရီးယားနိုင်ငံပေါ် ပျံသန်း
By ရိုက်တာ 
အိုဆန်၊ ဖေဖော်ဝါရီ ၁၇ ။            ။ မကြာသေးမီက မြောက်ကိုရီးယားက တာဝေးပစ်ဒုံးကျည်တစ်ခုကို ပစ်လွှတ်ပြီးနောက် အမေရိကန်ကလည်း အင်အားပြသည့်အနေဖြင့် ဖေဖော်ဝါရီ ၁၇ က တောင်ကိုရီးယားနိုင်ငံပေါ်သို့ F-22 စတဲ့လ်သ်ဂျက်တိုက်လေယာဉ်များကို ပျံသန်းပြခဲ့သည်။
ထို့အပြင် မြောက်ကိုရီးယား၏ ခြိမ်းခြောက်မှုကို ဟန့်တားရန် ရည်ရွယ်သော မဟာမိတ်များ၏ ပူးတွဲစစ်ရေးလေ့ကျင့်မှုများကို လာမည့်လတွင် ပြုလုပ်မည်ဖြစ်သည်။
မြောက်ကိုရီးယားသည် ကမ္ဘာ့အင်အားကြီးနိုင်ငံများ၏သတိပေးချက်များကို အာခံကာ လွန်ခဲ့သည့်လက လေးကြိမ်မြောက်နျူကလီးယားစမ်းသပ်မှုကို ပြုလုပ်ပြီးနောက် ဂျပန်နိုင်ငံ အိုကီနာဝါ အခြေစိုက် ရေဒါရှောင်လွှဲနိုင်သော F-22 လေယာဉ်များပျံသန်းခြင်းက တောင်ကိုရီးယားတွင် အမေရိကန်၏ မဟာဗျူဟာမြောက်စစ်လက်နက်များ ချထားမှု နောက်ဆုံးဖြစ်စဉ်ဖြစ်သည်။
ဖေဖော်ဝါရီ ၇ က မြောက်ကိုရီးယား၏ ဒုံးကျည်ပစ်လွှတ်မှုသည် တာဝေးပစ်ဒုံးကျည်စမ်းသပ်မှုဖြစ်ပြီး လုံခြုံရေးကောင်စီ၏ ဆုံးဖြတ်ချက်များကို ချိုးဖောက်ခြင်းဖြစ်သည်ဟု တောင်ကိုရီးယားနှင့် အမေရိကန်တို့က ပြောသည်။
မြောက်ကိုရီးယားကမှု ယင်းပစ်လွှတ်မှုမှာ ဂြိုဟ်တုကို ပစ်လွှတ်ခြင်းဟု ဆိုသည်။ မကြာသေးမီက မြောက်ကိုရီးယား၏ ရန်စမှုများကို တုံ့ပြန်သည့်အနေဖြင့် ၎င်း၏ ပက်ထရီးယော့ဒုံးခွင်းဒုံး စနစ်တစ်ခုကို တောင်ကိုရီးယားတွင် ချထားလိုက်ပြီဟု သတင်းပတ်အကုန်က အမေရိကန်စစ်တပ်က ပြောသည်။
စပိန်အမှုထမ်းတစ်ဦးမှာ ၆နှစ်လုံးလုံး အလုပ်မသွားဘဲ လုပ်စာထုတ်ယူနေခဲ့ဟုဆို
By The Huffington Post 
ကာဒစ်၊ စပိန်၊ ဖေဖော်ဝါရီ-၁၇ ။            ။ စပိန်က အဆောက်အအုံကြီးကြပ်ရေးမှူး တစ်ယောက်ဟာ ၆နှစ်လုံးလုံးအလုပ်ထဲကို ပေါ်မလာပေမယ့်လည်း  အစိုးရဆီကနေလစာ အမေရိကန်ဒေါ်လာ 42500 ကို တိတ်တိတ် ကြိတ်ပြီး ထုတ်ယူနေခဲ့ပါတယ်။
သူ့ရဲ့ နှစ်ပေါင်း ၂၀ သစ္စာရှိစွာအမှုထမ်းမှုအတွက် ဆုချီးမြင့်မှု မခံခဲ့ရဘူးဆိုရင် သူဟာ လစာငွေတွေနဲ့အတူ ထွက်ပြေးလွတ်မြောက်သွားမှာပါပဲ။
ဂျိုအာချင် ဂါစီယာ (69နှစ်)ဟာမကြာသေးခင်က ကာဒစ်ရှိ ရေသန့်စက်ရုံတစ်ခုက ပေးတဲ့ လစာမဖြတ်ခွင့်ရက်ကို ကျော်လွန်အသုံးပြုခဲ့တဲ့အတွက် အစိုးရအာဏာပိုင်တွေက အမြင့်ဆုံးအပြစ်ဒဏ်အဖြစ် ကန်ဒေါ်လာ ၃၀၀၀၀ ဒဏ်ရိုက်ခံခဲ့ရတယ်လို့ ဘီဘီစီက ဖော်ပြခဲ့ပါတယ်ါ။
မြို့တော်ဝန် ဂျော့ ဘလက်စ်ရဲ့ ပြောကြားချက်အရ ဂါစီယာကို ၂၀၁၀ခုနှစ်က အလုပ်ကြိုးစားခဲ့မှုအတွက် အသိအမှတ်ပြုဆုပေးမယ့် ဆဲဆဲမှာမှ သူ့ရုံးခန်းဟာ လွတ်နေခဲ့တာကို အာဏာပိုင်တွေက သတိထားမိလာခဲ့တာဖြစ်တယ်လို့ ဆိုပါတယ်။
''သူသေသွားခဲ့တာလား ၊ အနားယူသွားခဲ့တာလား၊ သူအဲဒီမှာအလုပ်လုပ်နေတုန်းပဲလားဆိုတာ ကျနော် ဝေခွဲမရဖြစ်နေခဲ့တယ်။ ။ ဒါပေမဲ့ စာရင်းအရတော့ သူဟာ လစာရနေတုန်းပဲဆိုတာကို ပြနေတယ်'' လို့ Blas က စပိန်သတင်းစာ El Mundoကိုပြောခဲ့ပါတယ်။
''ကျနော်က သူ့ကို ဖုန်းခေါ်ပြီး ခင်ဗျား မနေ့က ၊ အရင်တစ်လက၊ အရင့်အရင် တစ်လက ဘာတွေလုပ်နေတုန်းလို့ မေးတော့ သူဘာပြန်ပြောရမှန်းမသိဘူး ဖြစ်နေတယ်''လို့ Blas က ဆိုပါတယ်။
ဂါစီယာရဲ့ သေန့်ကုမ္ပဏီက လုပ်ဖော်ကိုင်ဖက်တွေကတော့ ဂါစီယာကို အကြာကြီးမတွေ့ရတော့လို့ စက်ရုံကို ဒေသအာဏာပိုင်တွေကပဲ ကြီးကြပ်နေတယ်လို့ တွေးနေကြပါတယ်။
ဂါစီယာရဲ့ ရှေ့နေကတော့ ဂါစီယာ အလုပ်ပျက်နေခဲ့တာဟာ လုပ်ငန်းခွင်မှာ ရန်စစော်ကားခံရလို့၊ လုပ်စရာအလုပ်လည်းမရှိလို့ ပျက်ကွက်နေခဲ့တာလို့ ပြောကြားခဲ့ပါတယ်။
ဂါစီယာနဲ့ နီးစပ်သူတွေက EL Mundo သတင်းစာကို ပြောကြားရမှာတော့ ဂါစီယာဟာ ဒဿနစာတွေ ဖတ်ခြင်းမှာသာ မြုပ်နှံထားပြီး အလုပ်ထုတ်ခံရမှာစိုးလို့ ရန်စခြိမ်းခြောက်ခံရတာကို သတင်းမပို့ခဲ့ဘူးလို့ ဆိုပါတယ်။
ဂါစီယာဟာ ဟိုကဒီက စွပ်စွဲမှုတွေ လူသိရှင်ကြားဖြစ်လာမှ အနားယူလိုက်ပေမယ့်လည်း မသမာမှု မလုပ်ခဲ့ဘူးလို့ ငြင်းဆန်နေခဲ့ပါတယ်။
ဗီယက်နမ်တွင် တရုတ်နှင့်နယ်စပ်စစ်ပွဲ အထိမ်းအမှတ်ကျင်းပ တရုတ်ဆန့်ကျင်ရေးစိတ်ဓာတ်များ မြင့်မားလာနေဟုဆို
By ဘန်ကောက်ပို့စ် 
ဟနွိုင်း၊ ဖေဖော်ဝါရီ-၁၇ ။             ။ အငြင်းပွားရေပိုင်နက်အတွင်း တရုတ်က ဒုံးကျည်စနစ်များ တပ်ဆင်လိုက်ကြောင်း သတင်းများ ထွက်ပေါ်လာပြီး မရှေးမနှောင်းတွင် ကျင်းပခဲ့သည့် အင်အားကြီး အိမ်နီးချင်းနှင့် နယ်စပ်စစ်ပွဲ ၃၇နှစ်ပြည့် အောက်မေ့ဖွယ် အခမ်းအနားတွင် ဗီယက်နမ်တက်ကြွလှုပ်ရှားသူများက တရုတ်ဆန့်ကျင်ရေး ကြွေးကြော်သံများကို အော်ဟစ်ကာ ဟနွိုင်းမြို့တော်တွင် ချီတက်ဆန္ဒပြခဲ့ကြသည်။
တရုတ်နှင့် ဗီယက်နမ်တို့ကြား ဖြစ်ပွားခဲ့သည့် သွေးစွန်းသောစစ်ပွဲ ၃၇နှစ်ပြည့် အထိမ်းအမှတ် စုရုံးချီတက်ပွဲအတွင်း ဟနွိုင်းမြို့မှ တရုတ်ဆန့်ကျင်ရေး တက်ကြွလှုပ်ရှားသူတစ်ဦးက ‘၁၉၇၉ ဖေဖော်ဝါရီ ၁၇ရက်၊ ငါတို့ပြည်သူတွေ ဘယ်တော့မှမမေ့’’ရေးသားထားသည့် ပိုစတကာကို ကိုင်ဆောင်ထားခဲ့သည်။
တောင်တရုတ်ပင်လယ်အတွင်းရှိ ပရာဆယ်နှင့် စပရတ်တလေကျွန်းများနှင့် ပတ်သက်၍လည်း ကွန်မြူနစ်နှစ်နိုင်ငံမှာ ကာလကြာမြင့်စွာကတည်းက နယ်မြေပိုင်နက် အငြင်းပွားလာနေခဲ့ကြသည်။
ဗီယက်နမ်ဝန်ကြီးချုပ်မှာ တရုတ်က စစ်အင်အားကို ထုတ်ပြခြိမ်းခြောက်နေချိန်တွင် ဒေသကြီးတစ်ခုလုံးအနေဖြင့် တစည်းတလုံးတည်း ရင်ဆိုင်ရန် ရည်ရွယ်ချက်ဖြင့် အမေရိကန်ပြည်ထောင်စုက အိမ်ရှင်အဖြစ် လက်ခံကျင်းပခဲ့သည့် ညီလာခံသို့ တက်ရောက်ပြီး ဗုဒ္ဓဟူးနေ့တွှွင် နိုင်ငံသို့ ပြန်မည်ဖြစ်သည်။
ဗုဒ္ဓဟူးနေ့က ပေကျင်းက ဝုဒီကျွန်းပေါ်တွင် မြေပြင်မှ ဝေဟင်ပစ် ဒုံးကျည်နှစ်စင်းကို တပ်ဆင်နေဟန် ပုံများကို Fox သတင်းဌာနက ဖော်ပြခဲ့သကဲ့သို့ ထိုင်ဝမ်ကလည်း သတင်းထုန်ပြန်ခဲ့သည်။
တရုတ်၏ ၁၉၇၉ခုနှစ် ဗီယက်နမ်မြောက်ပိုင်းပြည်နယ်များကို ကျူးကျော်သည့် နယ်မြေစစ်ပွဲ အထိမ်းအမှတ်ကျင်းပရန် လူပေါင်း ၁၀၀ကျော်မှာ ဟနွိုင်းမြို့တွင် စုရုံးခဲ့ကြသည်ဟု ဆိုသည်။ လုံခြုံရေးအရာရှိများ၏ ပြောကြားချက်အရ တရုတ်ဆန့်ကျင်ရေး တက်ကြွလှုပ်ရှားသူများက ‘တရုတ် ကျဆုံးပါစေ။ တရုတ်ကျူးကျော်မှု ကျဆုံးပါစေ’’ဟု အော်ဟစ်ခဲ့ကြသည်ဟု ဆိုသည်။
အိမ်နီးချင်း ကမ္ဘောဒီးယားမှ ပေကျင်းကျောထောက်နောက်ခံပြု ခမာနီအစိုးရကို ဗီယက်နမ်က ဖြိုလဲလိုက်ပြီးနောက်တွင် ကွန်မြူနစ် နှစ်နိုင်ငံကြား အကျအဆုံးများသည့် စစ်ပွဲတိုတစ်ခု ဖြစ်ပွားလာခဲ့သည်။
လူပေါင်း သောင်းနှင့်ချီ၍ ကျဆုံးခဲ့ရပြီး တရုတ်တပ်များ ဆုတ်ခွာသွားခြင်းနှင့် အဆုံးသတ်သွားခဲ့သော်လည်း နှစ်ဖက်စလုံး အသီးသီးအနိုင်ရကြောင်း ပြောကြားခဲ့ကြသည်။
အဲဘတ်စ်က ဖိလစ်ပိုင်လေကြောင်းလိုင်းမှ ဒေါ်လာ ၁ဒသမ၈၅ ဘီလျံတန် အမှာစာ ရရှိ
By အေအက်ဖ်ပီ 
စင်ကာပူ၊ ဖေဖော်ဝါရီ ၁၇ ။          ။ ဖိလစ်ပိုင်လေကြောင်းလိုင်း(PAL)က A350-900s လေယာဉ်ခြောက်စင်းဝယ်ယူမှုအတွက် ဒေါ်လာ ၁ဒသမ၈၅ ဘီလျံတန် သဘောတူညီချက်တစ်ခုကို ရရှိထားကြောင်း ဥရောပလေယာဉ်ထုတ်လုပ်သူ အဲဘတ်စ်က ဖေဖော်ဝါရီ ၁၇ တွင် ပြောကြားသည်။
PAL သည် နောက်ထပ်လေယာဉ်ခြောက်စင်းကို ဝယ်ယူရန် ရွေးချယ်နေသည်ဟု ကုမ္ပဏီနှစ်ခုက စင်ကာပူလေကြောင်းပြပွဲတွင် ကြေညာခဲ့သည်။ ယခုဝယ်ယူသည့် လေယာဉ်များကို မရပ်မနား ရှည်လျားသည့် ပျံသန်းမှုများအဖြစ် မနီလာမှ အမေရိကန်၊ ကနေဒါနှင့် ဥရောပနိုင်ငံများသို့ ပျံသန်းရာတွင် အသုံးပြုမည်ဟု ဖိလစ်ပိုင်လေကြောင်းလိုင်းဥက္ကဋ္ဌ   ဂျေမီဘောက်တစ္စတာက ပြောသည်။
တူရကီမြို့တော် အန်ကာရာတွင် ပေါက်ကွဲမှုဖြစ်၍ လူ ၂၈ ဦးသေဆုံး
By ဘီဘီစီ 
အန်ကာရာ၊ ဖေဖော်ဝါရီ ၁၈ ။          ။ တူရကီမြို့တော် အန်ကာရာတွင် ပေါက်ကွဲမှုကြီးတစ်ရပ်ဖြစ်၍ လူပေါင်း အနည်းဆုံး ၂၈ ဦးသေဆုံးကာ ဒဏ်ရာရသူ ၆၁ ဦးရှိကြောင်း တာဝန်ရှိသူများက ပြောသည်။
ပေါက်ကွဲပစ္စည်းများ အပြည့်တင်လာသည့် ကားတစ်စီးဖြင့် စစ်တပ်ယာဉ်တန်းဖြတ်သန်းစဉ် ဖောက်ခွဲခြင်းဖြစ်ကြောင်း အန်ကာရာအုပ်ချုပ်ရေးမှူးရုံးက ပြောသည်။
ပေါက်ကွဲမှုဖြစ်ရာသည် ပါလီမန်နှင့် အနီးနှင့် စစ်တပ်ရုံးချုပ်များ ရှိရာနားတွင် ဖြစ်ပွားခြင်းဖြစ်သည်။ အစွန်းရောက် အကြမ်းဖက် တစ်ရပ်ဖြစ်ကြောင်း ဒုတိယဝန်ကြီးချုပ် ဘော့ဒက်က ပြောသည်။
ပေါက်ကွဲရာအရပ်မှ မီးခိုးလုံးများ လိပ်တက်လာသည်ကို တွေ့ရပြီး ပေါက်ကွဲသံကြီးကို တစ်မြို့လုံးကြားရကြောင်း မျက်မြင်များက ပြောသည်။
သေဆုံးဒဏ်ရာရသူများတွင် အရပ်သားများ ပါဝင်ပြီး ယခုဖောက်ခွဲတိုက်ခိုက်မှုနှင့် ပတ်သက်ပြီး မည်သည့်အဖွဲ့ကမျှ ၎င်းတို့လက်ချက်ဖြစ်ကြောင်း မပြောထားသေးပေ။ ပေါက်ကွဲမှုဖြစ်ပြီးနောက် သံသယရှိဖွယ်အထုတ်တစ်ထုတ်ကို လုံခြုံရေးတပ်ဖွဲ့များ တွေ့ရှိ၍ ဖယ်ရှားလိုက်ရသည်။
ထိုင်းတောင်ပိုင်းတွင် ဆရာမများကျောင်းသွားရာတွင် စောင့်ရှောက်ပေးနေသည့် စစ်သားများကို ဗုံးခွဲတိုက်ခိုက်
By စီအင်န်အေ 
ဘန်ကောက်၊ ဖေဖော်ဝါရီ ၁၈ ။             ။ မငြိမ်မသက်မှုများဖြစ်နေသည့် ထိုင်းတောင်ပိုင်းတွင် ကျောင်းဆရာဆရာမများအား လုံခြုံရေးလိုက်လံစောင့်ရှောက်မှုပေးနေသည့် စစ်ကင်းလှည့်အဖွဲ့အား လမ်းဘေးဗုံးခွဲတိုက်ခိုက်ခံရသဖြင့် အသက် ၂၂ နှစ်ရှိ စစ်သားရဲဘော်တစ်ဦးသေဆုံးကာ အခြားကင်းလှည့်တာဝန်ယူရသည့် ရဲဘော်တစ်ဦးလည်း ဒဏ်ရာရသည်။
နာဝါသီဝတ်ပြည်နယ် ဘာချိုခရိုင်အတွင်းတွင် ကျောင်းဆရာဆရာမများ ကျောင်းတက် ကျောင်းပြန်လမ်းတစ်လျှောက်ပါ စစ်သားများက လိုက်လံလုံခြုံရေးယူပေးနေရခြင်းဖြစ်ပြီး ယခုကဲ့သို့ ကင်းလှည့်လုံခြုံရေးယူပေးနေသည့် စစ်သားခြောက်ဦးကို အဝေးထိန်းစနစ်ဖြင့် ဗုံးခွဲတိုက်ခိုက်ခြင်းဖြစ်ကြောင်း ရဲဌာနက ပြောသည်။
“လမ်းဘေးတွင် မသင်္ကာဖွယ်ပစ္စည်းကို တွေ့ရှိပြီး စစ်သားများက ရပ်က စစ်ဆေးစဉ် အဝေးထိန်းခလုတ်ဖြင့် ဗုံးကို ဖောက်ခွဲလိုက်တာပဲဖြစ်တယ်။”ဟု ဘာချိုရဲဌာန တာဝန်ရှိသူ ဘွန်းခါးက အေအက်ဖ်ပီ သို့ ပြောခဲ့သည်။ ဒဏ်ရာရစစ်သားရဲဘော်အား ဆေးရုံတင်ပို့ထားကြောင်းလည်း ၎င်းက ပြောသည်။
မလေးရှားနှင့် နယ်စပ်ယင်းဒေသတွင် နေ့စဉ်နှင့်နီးပါး အကြမ်းဖက်တိုက်ခိုက်မှုများဖြစ်ပွားလာခဲ့သည်မှာ ဆယ်စုနှစ်တစ်ခုစာမျှ ကြာမြင့်ပြီး လူပေါင်း ၆၅၀၀ ကျော်ထက်မနည်း အသက်သေဆုံးခဲ့ရပြီဖြစ် သည်။ ထကြွသောင်းကျန်းသူများက ထိုင်းနိုင်ငံမှ ယင်းဒေသကို ကိုယ်ပိုင်အုပ်ချုပ်ပိုင်ခွင့် ပိုမိုရရှိရေးအတွက် လုပ်ဆောင်နေခြင်းဖြစ်သည်။
ဗြိတိန်တွင် စစ်သင်တန်းလာတက်သည့် ဆော်ဒီလေတပ်ဗိုလ်လောင်းနှစ်ဦး ဗြိတိန်သူကို မုဒိမ်းပြုကျင့်မှုဖြင့် ဖမ်းဆီးခံရ
By ပရက်စ်တီဗီ 
လန်ဒန်၊ ဖေဖော်ဝါရီ ၁၈ ။                 ။ ဆော်ဒီအာရေဗျနိုင်ငံသားနှစ်ဦးကို ဗြိတိန်အမျိုးသမီးတစ်ဦးအား လိင်ပိုင်းဆိုင်ရာ ကိုယ်ထိလက်ရောက်ပြုမူမှုဖြင့် ဗြိတိန်နိုင်ငံတွင် ဖမ်းဆီးထားသည်။
အသက် ၂၁ နှစ်စီရှိ ဆော်ဒီနိုင်ငံသားနှစ်ဦးမှာ အင်္ဂလန်အနောက်ပိုင်း ကော့ဖို့ဒ်ရှိ ဗြိတိန်တော်ဝင်လေတပ်အခြေစိုက်စခန်းတွင် သင်တန်းလာရောက်တက်ရောက်နေသည့် ဆော်ဒီလေတပ်မှ ဗိုလ်လောင်းနှစ်ဦးဖြစ်သည်။
သီတင်းပတ်အစောပိုင်းက တဲလ်ဖို့ဒ်မြို့ငယ်အနီးတွင် ၎င်းလေတပ်ဗိုလ်လောင်းနှစ်ဦးက လိင်ပိုင်းဆိုင်ရာ ကိုယ်ထိလက်ရောက်ကျုးလွန်သည်ဟု အမျိုးသမီးတစ်ဦး လာရောက်တိုင်တန်းခြင်းကြောင့် ဖေဖော်ဝါရီ ၁၇ ရက်၌ ၎င်းတို့နှစ်ဦးကို ဖမ်းဆီးခဲ့ကြောင်း ရဲဌာနက ပြောသည်။
ဗိုလ်လောင်းနှစ်ဦးမှ တစ်ဦးကို မုဒိမ်းမှုကျုးလွန်ဖွယ်ရှိ၍ ဖမ်းဆီးခြင်းဖြစ်ပြီး ကျန်တစ်ဦးကို ပူးပေါင်းကြံစည်ခဲ့ခြင်းဖြင့် ဖမ်းဆီးခြင်းဖြစ်ကြောင်း ရဲဌာနက ပြောပြီး နောက်လအထိ အာမခံဖြင့် လွှတ်ပေးထားကြောင်း ပြောသည်။
ဗြိတိန်တော်ဝင်လေတပ် ကော့ဖို့ဒ်လေ့ကျင့်ရေးစခန်းသည် ဆော်ဒီအာရေဗှနှင့် ကူဝိတ်အပါအဝင် ကမ္ဘာအနှံ့က ဗြိတိန်လေယာဉ်များ ဝယ်ယူသည့် နိုင်ငံများအတွက် ယခုကဲ့သို့ လေယာဉ်မှူးများကို ၎င်းတို့နိုင်ငံအတွက် ပျံသန်းနိုင်ရေး ခေါ်ယူလေ့ကျင့်သင်တန်းပါ ပေးနေခြင်းဖြစ်သည်။
တောင်တရုတ်ပင်လယ်အငြင်းပွားမှု နိုင်ငံတကာတရားရုံး၏ ဆုံးဖြတ်ချက်ကို လေးစားရန် တရုတ်ကို ကန် နှင့် အီးယူသတိပေး
By ရိုက်တာ 
ဝါရှင်တန်၊ ဖေဖော်ဝါရီ ၁၈ ။              ။ တောင်တရုတ်ပင်လယ်တွင် ဖိလစ်ပိုင်နှင့် ဖြစ်ပွားနေသော နယ်မြေပိုင်ဆိုင်မှုအငြင်းပွားမှုနှင့် ပတ်သက်၍ ယခုနှစ်နောက်ပိုင်းတွင် ချမှတ်ဖွယ်ရှိသော နိုင်ငံတကာ တရားရုံးတစ်ခု၏ အမိန့်ကို လေးစားသင့်သည်ဟု အမေရိကန်နှင့် အီးယူက ဖေဖော်ဝါရီ ၁၇ တွင် တရုတ်ကို သတိပေးသည်။
အမှုက ပေကျင်းက အတည်ပြုထားသည့် ပင်လယ်ပြင်ဥပဒေဆိုင်ရာ ကုလကွန်ဗင်ရှင်းနှင့် သက်ဆိုင်နေသည့်တိုင် သည်ဟိဂ်ရှိ အမြဲတမ်းခုံရုံး၏ အာဏာပိုင်မှုကို တရုတ်က ပယ်ချထားသည်။
တောင်တရုတ်ပင်လယ်တစ်ခုလုံး ၎င်းပိုင်သည်ဟု တရုတ်က ပြောကြားထားသည်။ တရားရုံး၏ အမိန့်ကို လိုက်နာဆောင်ရွက်ရမည်ဖြစ်ကြောင်း အမှုရှုံး၍ လေးစားလိုက်နာမှုမရှိပါက တရုတ်အတွက် ထိခိုက်နစ်နာမှုများ ရှိလာမည်ဖြစ်ကြောင်း ရှင်းလင်းပြောကြားရန် သြစတြေးလျ၊ ဂျပန်၊ တောင်ကိုရီးယားတို့ကဲ့သို့ မဟာမိတ်များ၊ အီးယူနှင့် အမေရိကန်တို့က အသင့်ရှိရမည်ဟု တောင်နှင့် အရှေ့တောင် အာရှဆိုင်ရာ အမေရိကန် ဒု-လက်ထောက်ကာကွယ်ရေးဝန်ကြီး အေမီဆီးရိုက်က ပြောသည်။
တရားရုံး၏အမိန့်မှာ နိုင်ငံတကာဥပဒေဖြစ်ကြောင်း၊ အလွန်အရေးကြီး၍ အားလုံးလိုက်နာရမည်ဖြစ်ကြောင်း ပြောကြားရန် ဖိလစ်ပိုင်နှင့် ကျန်အငြင်းပွားအာဆီယံနိုင်ငံများနောက်မှ မားမားမတ်ရပ်တည်ကြ ရမည်ဟု ဝါရှင်တန်၏ မဟာဗျူဟာနှင့် နိုင်ငံတကာလေ့လာရေးဋ္ဌာနတွင် ပြုလုပ်သော နှီးနှောဖလှယ်ပွဲတစ်ခုတွင် ဆီးရိုက်က ပြောကြားခဲ့သည်။
"တရုတ်ကို ပေးလိုသည့် သတင်းစကားမှာ တရားရုံးအမိန့်ကို မလိုက်နာပါက မလိုက်နာသူ၏ တာဝန်သာဖြစ်သည်ဟု မှတ်ယူမည်ဖြစ်ကြောင်းလည်း ဆီးရိုက်ကပြောကြားခဲ့သည်။ ""သေချာတာကတော့ ဂုဏ်သတင်းဆိုင်ရာထိခိုက်မဲ့ အန္တရာယ်ရှိပါတယ်""ဟု အကျယ်မချဲ့ဘဲ ၎င်းက ပြောသည်။"
အိုဘားမား ကျူးဘားသို့ သမိုင်းဝင်အလည်အပတ်ခရီး သွားရောက်မည်
By USA TODAY 
ဝါရှင်တန်၊ ဖေဖော်ဝါရီ - ၁၈ ။           ။ သမ္မတ အိုဘားမားသည် အစောဆုံး မတ်လလောက်တွင် ကျူးဘားနိုင်ငံသို့ သွားရောက်လည်ပတ်ခြင်းဖြင့် သမိုင်းဝင်ပြည်လည်သင့်မြတ်မှုကို အထွတ်အထိပ်သို့ မြှင့်တင်မည်ဖြစ်ရာ နှစ်ပေါင်း ၉၀နီးပါးအတွင်း ကျူးဘားသို့ သွားရောက်သည့် ပထမဆုံး လက်ရှိအမေရိကန်သမ္မတ ဖြစ်လာမည်ဖြစ်သည်ဟု အစိုးရသတင်းရင်းမြစ်များက ဖေဖော်ဝါရီလ ၁၇ရက်နေ့က ပြောကြားခဲ့သည်။
လာမည့်ရက်သတ္တပတ်များတွင် ကျူးဘားအပါအဝင် သမ္မတ၏ နိုင်ငံအများအပြားတွင် တထောက်နားမည့် လက်တင်အမေရိက ခရီးစဉ်အကြောင်း အသေးစိတ်ကို အိမ်ဖြူတော်က ကြာသပတေးနေ့တွင် ကြေညာလိမ့်မည်ဟု တရားဝင်မကြေညာသေးသဖြင့် အမည်မဖော်လိုသည့် အကြီးတန်းအစိုးရအရာရှိများက ပြောကြားခဲ့သည်။
အမေရိကန်သမ္မတ ၁၀ဆက် ထိန်းသိမ်းလာခဲ့သည့် သံတမန်ရေးတင်းမာမှုကို ၂၀၁၄ခုနှစ်တွင် အိုဘားမားက ချိုးဖျက်လိုက်ပြီးနောက်ပိုင်းတွင် ဤခရီးစဉ်မှာ နှစ်နိုင်ငံကြား ၁၄လတာ ပုံမှန်ဆက်ဆံရေး ပြန်လည်ထူထောင်ရန် ကြိုးစားမှု၏ အထွတ်အထိပ်သို့ ရောက်ရှိလာခဲ့ခြင်းပင် ဖြစ်သည်။
အိုဘားမားက ကွန်မြူနစ်နိုင်ငံသို့ သွားရောက်လိုကြောင်းကို လျှို့ဝှက်မထားခဲ့သော်လည်း ယမန်နှစ်က အင်တာဗျူးတစ်ခုတွင်မူ အခြေအနေများကို တည့်မတ်ရဦးမည်ဟု ပြောကြားခဲ့သည်။
ထိုအခြေအနေများထဲတွင် သာမန်ကျူးဘားပြည်သူများ၏ ဘဝ၊ လွတ်လပ်မှုနှင့် စီးပွားရေးအလားအလာများတွင် ထင်သာမြင်သာရှိသည့် ပြောင်းလဲမှုလည်း ပါဝင်နေသည်။
‘ကျနော်တို့ဟာ နောက်ပြန်သွားနေတယ်ဆိုရင် ကျူးဘားကို သွားစရာအကြောင်းမရှိပါဘူး။ လက်ရှိအခြေအနေအတိုင်းပဲ လက်ခံအသိအမှတ်ပြုသွားဖို့တော့ စိတ်မဝင်စားပါဘူး’ ဟု အိုဘားမားက Yahoo News ကို ပြောကြားခဲ့သည်။
နိုင်ငံခြားရင်းနှီးမြုပ်နှံသူများအတွက် ကန့်သတ်ချက်များကို အင်ဒိုနီးရှားက ဆက်လက် လျှော့ပေါ့မည်
By စီအင်အေ 
ဆန်ဖရန်စစ္စကို၊ ဖေဖော်ဝါရီ ၁၈ ။             ။ အင်ဒိုနီးရှားသည် ၎င်း၏ ဈေးကွက်ကို ဆက်လက်ဖွင့်ပေးမည်ဖြစ်ပြီး နိုင်ငံသို့ ဝင်ရောက်မည့် နိုင်ငံခြားရင်းနှီးမြုပ်နှံသူများအတွက် ပိုမိုလွယ်ကူစေရန် ဆောင်ရွက်သွားမည်ဟု သိရသည်။
အင်ဒိုနီးရှားသည် ရင်းနှီးမြုပ်နှံသူများကို ဆွဲဆောင်ရန် ပိုမိုလုပ်ဆောင်လျက်ရှိပြီး ကန့်သတ်ချက်များစွာကို ဖယ်ရှားသည့် အစီအစဉ်များကို ကြေညာခဲ့သည့်တိုင် ၎င်းအနေဖြင့် အားရကျေနပ်ခြင်း မရှိသေးကြောင်း သမ္မတ ဂျိုကိုဝီဒိုဒိုက ဖေဖော်ဝါရီ ၁၇က ဆန်ဖရန်စစ္စကိုတွင် ပြုလုပ်သော အာဆီယံစီးပွားရေးအသိုင်းအဝိုင်းကွန်ဖရင့်တွင် စီးပွားရေးဦးဆောင်သူနှင့် သက်ဆိုင်သူ ၃၀၀ကို ပြော ကြားခဲ့သည်။
ရှင်းလင်းရန် ဈေးကွက်ဆက်လက်ဖွင့်သွားရန်နှင့် စည်းမျဉ်းစည်းကမ်းများကို ပိုမိုခေတ်မီစေရန် ဆောင်ရွက်သွားမည်ပြီး ပိုနေသည့် မလိုအပ်သည့် ခွင့်ပြုချက်များ၊ လိုင်စင်များနှင့် ကာကွယ်မှုများ များစွာရှိနေသေးသည်ဟုလည်း ၎င်းကပြောကြားခဲ့သည်။ အမေရိကန်-အာဆီယံထိပ်သီဆွေးနွေးပွဲအပြီး ပြုလုပ်သည့် ကွန်ဖရင့်တွင် မစ္စတာဝီဒိုဒိုက အရေးပါသည့် မိန့်ခွန်းတစ်ခုကို ပြောကြားခဲ့သည်။
အင်ဒိုနီးရှား၏ ပြည်ပရင်းနှီးမြုပ်နှံမှုမှာ လုံလောက်သည့် ထောက်ကူမှုမဖြစ်သေးဘဲ နောက်ထပ်စည်းမျဉ်းများ ဖယ်ရှားပေးရန် လိုအပ်နေသည်ဟု ၎င်းကပြောသည်။
လွန်ခဲ့သည့် သီတင်းပတ်က အင်ဒိုနီးရှားအစိုးရသည် ၁၀ခုမြောက် စီးပွားရေးလှုံ့ဆော်မှုအစီအစဉ်ကို ကြေညာခဲ့ပြီး စက်မှုကဏ္ဍ ၃၅ခုကို မသင့်လျော်သည့် ရင်းနှီးမြုပ်နှံမှုစာရင်းမှ ပယ်ဖျက်ပေးခဲ့သည်။
အအေးခန်းသိုလှောင်မှု၊ အားကစားစင်တာများနှင့် ခရီးသွားလုပ်ငန်းများကဲ့သို့ ကဏ္ဍများကို ရာနှုန်းပြည့်နိုင်ငံခြားသားပိုင်အဖြစ် ခွင့်ပြုပေးတော့မည်ဖြစ်သည်။ အင်ဒိုနီးရှားက လုပ်ဆောင်နေမှုများသည် ဖြည့်ဆည်းပေးသည့်ဘက်မှ ပြုပြင်ပြောင်းလဲရေးလုပ်ငန်းများကို အကောင်အထည်ဖော်နေခြင်းဖြစ်သည်ဟု မစ္စတာဝီဒိုဒိုက ပြောကြားခဲ့သည်။
အီရတ်တွင် အန္တရာယ်ရှိသည့် ရေဒီယိုသတ္တိကြွပစ္စည်း အခိုးခံရ IS များရရှိသွားမည်ကို စိုးရိမ်နေရ
By The Independent 
ဘဂ္ဂဒက်၊ ဖေဖော်ဝါရီ - ၁၈ ။         ။ အီရတ်နိုင်ငံမှာ ယမန်နှစ်က အခိုးခံလိုက်ရသည့် အလွန်အန္တရာယ်ကြီးမားသော ရေဒီယိုသတ္တိကြွပစ္စည်းကို လိုက်လံရှာဖွေလျှက်ရှိပြီး အိုင်အက်စ် အကြမ်းဖက်သမားများ၏ လက်တွင်းသို့ ကျရောက်သွားမည်ကို စိုးရိမ်နေရသည်ဟု ဆိုသည်။
ပေါက်ကြားလာသည့် သဘာဝပတ်ဝန်းကျင် ဝန်ကြီးဌာန စာရွက်စာတန်းများအရ လပ်ပတော့ ကွန်ပျူတာအရွယ်အစား အကာအကွယ်သေတ္တာထဲ သိုလှောင်ထားသည့် အဆိုပါ ရေဒီယိုသတ္တိကြွပစ္စည်းမှာ ပြီးခဲ့သည့်နှစ် နိုဝင်ဘာလက ဘာဆရာရှိ အမေရိကန်ပိုင် သိုလှောင်ရုံတစ်ခုမှ ပျောက်ဆုံးသွားခဲ့သည်ဟု ဆိုသည်။
ခိုးယူမှုအကြောင်း သိရှိထားသည့် အမည်ဖော်လိုသူ အကြီးတန်း လုံခြုံရေးအရာရှိတစ်ဦးကမူ အဆိုပါ ရေဒီယိုသတ္တိကြွဒြပ်စင်မှာ အိုင်အက်စ်အကြမ်းဖက်သမားများ၏ လက်ဝယ်သို့ ကျရောက်သွားမည်ကို စိုးရိမ်နေရသည်ဟု ပြောကြားခဲ့သည်။
‘ဒီပစ္စည်းကို တခြားပေါက်ကွဲပစ္စည်းတွေနဲ့ တွဲပေးလိုက်ရုံ ညစ်ညမ်းဗုံး ပြုလုပ်နိုင်တယ်’ဟု ၎င်းက ပြောကြားခဲ့သည်။
နိုဝင်ဘာ ၃၀ ရက်စွဲတပ်ထားပြီး ဝန်ကြီးဌာန၏ ဓာတ်ရောင်ခြည်ကာကွယ်တားဆီးရေးဌာနသို့ လိပ်မူထားသည့် အဆိုပါ စာရွက်စာတန်းများထဲတွင် ဘာဆရာပြည်နယ်၊ ရာဖီဒီရာ သိုလှောင်ရုံတစ်ခုမှ ရေဒီယိုသတ္တိကြွမှု မြင့်မားသည့် Ir-192 ဒြပ်စင်အခိုးခံခဲ့ရသည်ဟု ဖော်ပြထားသည်။
မြို့တော်တွင် အခြေစိုက်သည့် သဘာဝပတ်ဝန်းကျင်ဌာန အရာရှိတစ်ဦးက ရိုက်တာသို့ ပြောကြားချက်အရ ပျောက်ဆုံးသွားသည့် ကိရိယာတွင် Ir-192 အတောင့် ၁၀ဂရမ်(ဝ.၃၅အောင်စ) ပါဝင်နေပြီး ရေဒီယိုသတ္တိကြွ အီရီဒီယ့အိုက်ဆိုတုပ်ကို ကင်ဆာရောဂါ ကုသရာတွင်လည်း အသုံးပြုနိုင်သည်ဟု ဆိုသည်။
နိုင်ငံတကာ အဏုမြူစွမ်းအင် အေဂျင်စီကမူ ပျောက်ဆုံးသွားသည့် ပစ္စည်းကို ရေဒီုယိုသတ္တိကြွမှု အဆင့်၂ရှိသည်ဟု သတ်မှတ်ထားပြီး၊ နီးကပ်နေသူ မည်သူ့ကိုမဆို ရက်ပိုင်းနာရီပိုင်းအတွင်း သေစေနိုင် သည်ဟု ဆိုသည်။
သို့ရာတွင် အိုင်အက်စ်အကြမ်းဖက်အုပ်စုမှာ အီရတ်တောင်ပိုင်းကို မထိန်းချုပ်နိုင်သေးသောကြောင့် ရေဒီယိုသတ္တိကြွပစ္စည်းမှာ ယခုအချိန်အထိ ၎င်းတို့၏ လက်ဝယ်သို့ ကျရောက်သွား ပုံမပေါ်သေးသော်လည်း အိုင်အက်စ်အုပ်စုမှာ ဓာတုလက်နက်များကိုမူ စတင် အသုံးပြုနေဖွယ်ရှိသည်ဟု ဆိုသည်။
လွန်ခဲ့သည့် သြဂုတ်လက အီရတ်နိုင်ငံအတွင်းရှိ ကာ့ဒ် ကိုယ်ပိုင်အုပ်ချုပ်ခွင့်ရဒေသ၏ မြို့တော်အနီး စစ်ပွဲတစ်ခုတွင် အိုင်အက်စ်အကြမ်းဖက်အုပ်စုက ကာ့ဒ်တပ်ဖွဲ့များကို အဆိပ်ငွေ့ဖြင့် တိုက်ခိုက်ခဲ့ရာ စစ်သား ၃၅ယောက်နီးပါး နာမကျန်းဖြစ်ခဲ့သည်ဟုဆိုသည်။
အီရတ်နိုင်ငံတွင် ၂၀၀၃ခုနှစ်က ဆက်ဒမ် ဟူစိန် ကျဆုံးပြီးနောက်ပိုင်းတွင် ပထမဆုံးအကြိမ် ဓာတုလက်နက် အသုံးပြုခြင်းဖြစ်သည်ဟု ဆိုသည်။
ကြိုးတိုက်ထဲက ဗီယက်နမ်အမျိုးသမီး ကိုယ်ဝန်ရှိစေရန် စွမ်းဆောင်နိုင်၍ သေဒဏ်မှလွတ်မည်
By စထရိတ်တိုင်းမ် 
ဟနွိုင်း၊ ဖေဖော်ဝါရီ ၁၈ ။           ။ မူးယစ်ဆေးဝါးမှောင်ခိုမှုဖြင့် ကြိုးတိုက်ထဲရောက်နေခဲ့သော ဗီယက်နမ်အမျိုးသမီး အကျဉ်းသူတစ်ဦးသည် သေဒဏ်မှ လွတ်စေရေးအတွက် ၎င်းတွင် ကိုယ်ဝန်ရှိစေရန် စွမ်းဆောင်နိုင်ခဲ့သည်။ အသက် ၄၂ နှစ်အရွယ်ရှိ ငုယင်သီဟူးသည် ဧပြီလတွင် မွေးဖွားမည်ဟု မျှော်လင့်ရကြောင်း စုံစမ်းစစ်ဆေးရေးမှူးများနှင့် အစိုးရရှေ့နေများက သန်နီယင်နယူးစ် သတင်းဋ္ဌာနသို့ ဖေဖော်ဝါရီ ၁၆က ပြောခဲ့သည်။
"ငုယင်သီဟူးသည် ၂၀၁၂ခုနှစ်က မြောက်ပိုင်းရှိ ကွန်နင်းပြည်နယ်တွင် မူးယစ်ဆေးဝါးမှောင်ခိုမှုဖြင့် ဖမ်းဆီးခံခဲ့ရပြီး အပြစ်ရှိကြောင်းတွေ့ရှိရသဖြင့် ၂၀၁၄တွင် သေဒဏ်ချမှတ်ခံခဲ့ရသည်။ ထောင်ထဲတွင် ရှိနေစဉ် ဟူးသည် လွန်ခဲ့သည့်နှစ် သြဂုတ်လက အသက် ၂၇ နှစ်ရှိ အမျိုးသားအကျဉ်းသား ငုယင်တွန်ဟန်းင်ကို ဗီယက်နမ်ဒေါင် သန်း ၅၀ (အမေရိကန်ဒေါ်လာ ၃,၁၀၀) ပေးခဲ့သည်ဆိုသည်။"
ထို့နောက် ဟန်းင်သည် ၎င်း၏သုက်ရည်များကို ပလတ်စတစ်အိတ်တစ်ခုတွင် စုစည်း၍ ဆေးထိုးပြွန်နှင့်အတူ ဟူးထံသို့ ပေးခဲ့သည်။ ဟူးသည် သုက်ရည်များကို ၎င်း၏သားအိမ်အတွင်း ထိုးသွင်းကာ ကိုယ်ဝန်ရှိအောင်ပြုလုပ်နိုင်ခဲ့သည်ဟု စုံစမ်းစစ်ဆေးရေးမှူးများက ပြောသည်။ ဟူးအားချုပ်ထားသည့် အကျဉ်းထောင်မှ အရာရှိ လေးဦးကို တာဝန်ပေါ့လျော့မှုဖြင့် တာဝန်မှ ရပ်ဆိုင်းထားသည်။
ဗီယက်နမ်ဥပဒေအရ ကိုယ်ဝန်ရှိသော အမျိုးသမီးတစ်ဦး သို့မဟုတ် သုံးနှစ်ထက်ငယ်သော ကလေးရှိသည့် မိခင်တစ်ဦးကို သေဒဏ်မချမှတ်နိုင်ပေ။ ဟူးသည် ထောင်ဒဏ် တစ်သက်သို့ လျှော့ပေါ့ခံရနိုင် သည်။ ဟူးသည် ကိုယ်ဝန်ရှိအောင်ပြုလုပ်၍ သေဒဏ်မှလွတ်အောင် ကြိုးပမ်းသော ပထမဆုံးအမျိုးသမီးအကျဉ်းသူ မဟုတ်ဟု သတင်းဋ္ဌာနက ဖော်ပြထားသည်။
တက္ကဆက်တက္ကသိုလ်က ကျောင်းသားများကို စာသင်ခန်းများအတွင်းသို့ သေနတ်ယူဆောင်လာခွင့်ပြု
By ပရပ်စ်တီဗီ 
အော်စတင်၊ ဖေဖော်ဝါရီ - ၁၈ ။            ။ အမေရိကန်သမ္မတ ဘားရက်အိုဘားမား၏ သေနတ်ထိန်းချုပ်ရေး ကြိုးပမ်းမှုများ၏ ဆုတ်ဆိုင်းမှုတစ်ခုအနေဖြင့် အော်စတင်မှ တက္ကဆက်တက္ကသိုလ်က ကျောင်းသူကျောင်းသားများအား စာသင်ခန်းများထဲသို့ သေနတ်ယူဆောင်ခွင့် ပြုလိုက်သည်။
စည်းမျဉ်းအသစ်များအရ တက္ကဆက်တက္ကသိုလ် စာသင်ခန်းများအတွင်းသို့ သေနတ်တိုများကို လူမမြင်သူမမြင် ယူဆောင်လာခွင့်ပြုသော်လည်း ခန်းမများအတွင်းသို့ ယူဆောင်ခြင်းကိုမူ ပိတ်ပင်ထားသည်ဟု ဆိုသည်။
ထိုဆုံးဖြတ်ချက်ကြောင့် ဒေါသူပုန်ထနေသည့် တက္ကသိုလ်ဥက္ကဌကမူ ယနေ့အချိန်အထိ သူကြုံဖူးသမျှ သူ့ရာထူးကို အကြီးမားဆုံးစိန်ခေါ်မှုဖြစ်သည်ဟု ပြောကြားခဲ့သည်။
တက္ကဆက်တက္ကသိုလ်ဥက္ကဌ ဂရပ် ဖင်ဗက်စ်မှာ ကျောင်းသား ၅၀၀၀၀နီးပါးရှိသည့် ကျောင်းဝင်းအတွင်း သေနတ်ကိုင်ခွင့်ပြုခြင်းကို ဆန့်ကျင်သူဖြစ်သည်။ ပြည်နယ်၏ ယခင် လျှို့ဝှက်သေနတ်ငယ် ဥပဒေများအရ တက္ကဆက်တက္ကသိုလ်များမှာ သေနတ်ကင်းမဲ့ဇုန်များအဖြစ် ရပ်တည်လာခဲ့သော်လည်း ယမန်နှစ်က ရီပတ်ဘလီကင်အများစုဖြစ်သည့် အထက်လွှတ်တော်က အစိုးရတက္ကသိုလ်များတွင် သြဂုတ်လ ၁ရက်နေ့မှ စတင်ကာ လိုင်စင်ရှိသူများ ကျောင်းဝင်းအတွင်း သေနတ်ကိုင်ဆောင်ခွင့်ပြုရန် မဲပေးခဲ့ကြသည်။
‘တက္ကသိုလ်ကျောင်းဝင်းဟာ သေနတ်တွေနဲ့ ပတ်သက်နေတယ်လို့ ကျနော်မယုံကြည်ဘူး။ ဒါ့ကြောင့် ဒီဆုံးဖြတ်ချက်က ဒီနေ့အချိန်အထိ ကျနော်ကြုံဖူးသမျှ ကျနော့်နေရာအတွက် အကြီးမားဆုံး စိန်ခေါ်မှုပဲ’ဟု ဖင်းဗက်စ်က ပြောကြားခဲ့သည်။
သို့ရာတွင် ကျောင်းဝင်းထဲ သေနတ်ယူဆောင်ခွင့် ဥပဒေမှာ ကျောင်းသားများနှင့် ဆရာများ၏ ပြင်းထန်သော ဆန့်ကျင်မှုနှင့် ရင်ဆိုင်နေရသည်။
ဝေဖန်သူများကမူ ကျောင်းဝင်းထဲ သေနတ်ကိုင်ခွင့် ပြုလိုသည့်အတွက် ကျောင်းများအနေဖြင့် ထိပ်တန်းကျောင်းသားများနှင့် ဆရာများကို ခေါ်ယူရန် အခက်တွေ့သွားစေလိမ့်မည်ဟု ခန့်မှန်းနေကြသည်။
ယမန်နှစ်က အမေရိကန်သမ္မတ ဘားရက်အိုဘားမားက အမေရိကန်ပြည်ထောင်စုတွင် အနှံ့အပျားဖြစ်ပေါ်နေသည့် သေနတ်အကြမ်းဖက်မှုများကို တိုက်ဖျက်ရန်အတွက် သေနတ်ဝယ်ယူမှု တိုင်းအတွက် နောက်ကြောင်းစစ်ဆေးမှုများကို အသေးစိတ်ချဲ့ထွင်မည့် အရေးယူဆောင်ရွက်ချက်အသစ်များကို အဆိုပြုခဲ့သည်။ သို့ရာတွင် မစ္စတာ အိုဘားမား၏ လုပ်ရပ်မှာ လွှတ်တော်အမတ်များနှင့် သြဇာကြီးမားသည့် သေတ်လိုလားသော အုပ်စုများ၏ ဝေဖန်ဆန့်ကျင်မှုကို ခံခဲ့ရသည်။
စစ်သွေးကြွ ၅၀၀ တူရကီမှ တဆင့် ဆီးရီးယားထဲဝင်လာ
By ပရက်စ်တီဗီ 
လန်ဒန်၊ ဖေဖော်ဝါရီ ၁၈ ။        ။ အနည်းဆုံး ၅၀၀ရှိသော အစွန်းရောက် အစ္စလာမ္မစ်ဝါဒီ တက်က်ဖီရီ စစ်သွေးကြွများသည် ဆီးရီးယားနှင့် ထိစပ်နေသော တူရကီနယ်စပ်ကို ဖြတ်သန်းကာ မြောက်ပိုင်းရှိ ဆီးရီးယားနယ်စပ်မြို့တစ်မြို့သို့ ဦးတည်သွားရောက်လျက်ရှိကြောင်း ယူကေအခြေစိုက် စောင့်ကြည့်လေ့လာသည့်အဖွဲ့တစ်ခုက ပြောသည်။
"""အနည်းဆုံးသူပုန် ၅၀၀လောက်ဟာ ဘက်ဘ်အယ်လ်ဆာလမ်နယ်စပ်လမ်းကို ဖြတ်ပြီး အေဇက်မြို့ဆီကို သွားနေပါတယ်။ အဲဒီကနေကမှ သူတို့ဟာ ပြည်နယ်ရဲ့မြောက်ပိုင်းမှာ ကာ့ဒ်တပ်ဖွဲ့ဝင်တွေနဲ့ ရင်ဆိုင်ရာမှာ သောင်းကျန်းသူတွေကို ကူညီဖို့ဆန္ဒရှိနေပါတယ်""ဟု ဆီးရီးယားလူ့အခွင့်အရေးစောင့်ကြည့်အဖွဲ့၏ အကြီးအကဲ ရာမီအက်ဘ်ဒဲလ်ရာမန်က ပြောသည်။"
ဖေဖော်ဝါရီ ၁၇က ဖြတ်သန်မှုသည် တူရကီနယ်စပ်ကိုဖြတ်၍ ဆီးရီးယားထဲဝင်ရောက်မှုမှာ တစ်ပတ်မပြည့်မီ ဒုတိယမြောက်ဖြစ်သည်။ ဖေဖော်ဝါရီ ၁၄နေ့ကလည်း လက်နက်အပြည့်အစုံ တပ်ဆင်ထားသော အကြမ်းဖက်သမား ၃၅၀ခန့်သည် တူရကီနှင့် နယ်စပ်ဖြတ်ကျော်လမ်း အက်တ်မေမှတဆင့် ဆီးရီးယားနယ်ထဲ ဝင်လာခဲ့သည်။
ဆီးရီးယားအကျပ်အတည်းများအတွက် တစ်ခုတည်းသော အဖြေမှာ မြေပြင်တပ်ဖွဲ့ဝင်များ ချထားရေးသာဖြစ်သည်ဟု တူရကီအရာရှိတစ်ဦးက ဖေဖော်ဝါရီ ၁၆တွင် ပြောကြားခဲ့သည်။
ယင်းသို့ပြောကြားချက်ကို တူရကီနိုင်ငံခြားရေးဝန်ကြီး မက်ဗ်လတ်ကာဗူဆော့ဂ်လူကလည်း ထောက်ခံခဲ့ပြီး ၎င်း၏နိုင်ငံအနေဖြင့် ယင်းသို့ဆောင်ရွက်နိုင်ရန် မဟာမိတ်များနှင့်  ဆွေးနွေးလျက်ရှိ သည်ဟု ပြောကြားခဲ့သည်။
လွန်ခဲ့သည့် ရက်အနည်းငယ်အတွင်းက အန်ကာရာသည် ကာ့ဒ်တပ်ဖွဲ့ဝင်များ တူရကီနှင့်ထိစပ်နေသော ဆီးရီးယားနယ်စပ်သို့ ရောက်မလာစေရန် ကာ့ဒ်သူပုန် YPG တို့၏ စခန်းများကို ပစ်မှတ်ထားတိုက်ခိုက်လျက်ရှိသည်။ ထိုစဉ် ဆီးရီးယားတပ်ဖွဲ့ဝင်များသည် မြောက်ပိုင်းဒေသများတွင် အိုင်အက်စ်တို့ထံမှ နယ်မြေများကို နေ့စဉ်သိမ်းပိုက်ရရှိနေသည်။
ရမ်သောက်ပြီး လွတ်သွားသည့်မျောက် ဘားထဲတွင် ဓားကိုင်ရမ်းကား
By ယူပီအိုင် 
ပါတို့စ်၊ ဘရာဇီး၊ ဖေဖော်ဝါရီ-၁၈ ။          ။ ဘရာဇီးနိုင်ငံမှာ ရမ်အရက် တစ်ဖန်ခွက်သောက်ပြီး မူးနေတဲ့ မျောက်တစ်ကောင်ဟာ မီးဖိုချောင်သုံးဓားကိုင်ပြီး ရမ်းကားနေတဲ့အတွက် သူ့ကို ဖယ်ရှားပေးဖို့အတွက် မီးသတ်သမားတွေကို ခေါ်ယူခဲ့ရတယ်လို့ ဆိုပါတယ်။
မီးဖိုချောင်သုံးဓားကို ကိုင်ပြီး လူတွေကိုလိုက်လံခြောက်လှန့်နေတဲ့ ရန်လိုနေတဲ့မျောက်တစ်ကောင် ကြောင့် ဖေဖော်ဝါရီ 5 ရက်နေ့ကဘားကိုလာဖို့ အကူအညီတောင်းခံခဲ့ရတာဖြစ်တယ်လို့ Patosမှာရှိတဲ့   ဒေသတွင်းမီးသတ်ဌာနတစ်ခုဖြစ်တဲ့ Paraiba မီးသတ်ဌာနကသတင်းထုတ်ပြန်ခဲ့တာဖြစ်ပါတယ်။
မီးသတ်ဌာန ဒုဗိုလ်မှူးကြီး ဆော လော်ရင်တီနိုရဲ့ ပြောကြားချက်အရ ရမ်တစ်ခွက်သောက်ပြီး မူးယစ်သွားတဲ့ မြောက်ဟာ ဓားကိုင်ပြီး ယောကျ်ားတွေနောက် လိုက်လံခြောက်လှန့်နေပေမယ့်လည်း မိန်းမတွေကိုတော့ ချမ်းသာပေးထားတယ်လို့ ဆိုပါတယ်။
မျောက်က ရမ်အရက်ကို သောက်သုံးပြီး ဓားကို ဆွဲယူလိုက်တာကို ဘားဧည့်ကြိုက သတိမထားမိလိုက်ဘူးလို့ လော်ရင်တီနိုငက aRede ဝဘ်ဆိုက်ကို ပြောကြားခဲ့ပါတယ်။
ဒေသခံများက ရိုက်ယူထားတဲ့ဗွီဒီယိုမှာတော့ မျောက်က ဘားအမိုးကို မီးဖိုချောင်သုံးဓားနဲ့ လျှောက်ခြစ်နေတဲ့ပုံကို မြင်ကြရတယ်လို့ ဆိုပါတယ်။
မီးသတ်သမားတွေကထိုမျောက်ကိုဖမ်းဆီးခဲ့ပြီးမှ တောထဲကိုပြန်လွှတ်ပေးခဲ့ပေမဲ့ ဒီပြဿနာရှာတဲ့ မျောက်က သစ်တောအနီး နေအိမ်တွေက လူတွေကို ဒုတိယအကြိမ် ရန်လိုတဲ့ အပြုအမူတွေ ထပ်လုပ်ခဲ့တာကြောင့် ထပ်မံ ဖမ်းဆီးခဲ့ရတယ်လို့ ဆိုပါတယ်။
အယ်လ်ရှာဘတ်ထောက်လှမ်းရေးအကြီးအကဲ ကင်ညာလေကြောင်းစစ်အတွင်း သေဆုံး
By ဘီဘီစီ 
ဆိုမာလီယာ၊ ဖေဖော်ဝါရီ ၁၈ ။         ။ ဆိုမာလီနိုင်ငံတွင် ကင်ညာနိုင်ငံက ဆင်နွှဲသည့် လေကြောင်းထိုးစစ်အတွင်း စစ်သွေးကြွအဖွဲ့ အယ်လ်ရှာဘတ်မှ ထောက်လှမ်းရေးအကြီးအကဲဖြစ်သူကို သုတ်သင်လိုက်နိုင်ကြောင်း စစ်တပ်ထုတ်ပြန်ချက်တစ်ရပ်အရသိရသည်။
ဆိုမာလီတောာင်ပိုင်းတွင် ဖေဖော်ဝါရီ ၈ ရက်က လေကြောင်းထိုးစစ်အတွင်း အယ်လ်ရှာဘတ်ထောက်လှမ်းရေးအကြီးအကဲ မိုဟာမတ်ကာရတ်တေးနှင့် အခြားအယ်လ်ရှာဘတ်တပ်မှူး ဆယ်ဦးသေဆုံးကြောင်း ယင်းထုတ်ပြန်ချက်တွင် ဖော်ပြသည်။
ကာရတ်တေးသည် ဆိုမာလီအိမ်နီးချင်း နယ်စပ် ကင်ညာရှိ စစ်တပ်အခြေစိုက်စခန်းကို ပြီးခဲ့သည့်လအတွင်းက အကျအဆုံးများသည် တိုက်ခိုက်မှုအား လုပ်ဆောင်ခဲ့ရာတွင် အဓိက ပါဝင်ခဲ့သူတစ်ဦးဖြစ်သည်။
အယ်လ်ရှာဘတ်အစွန်းရောက်အဖွဲ့ကမူ ကာရတ်တေးသေဆုံးကြောင်းကို ငြင်းဆိုထားသည်။
ဆိုမာလီနိုင်ငံအတွင်း အယ်လ်ခိုင်ဒါလက်ခွဲဂိုဏ်းတစ်ဂိုဏ်းဖြစ်သည့် အယ်လ်ရှာဘတ်အဖွဲ့အား ကုလသမဂ္ဂကျောထောက်နောက်ခံပြုသည့် ဆိုမာလီအစိုးရက တိုက်ခိုက်နေရာတွင် အာဖရိက သမဂ္ဂတပ်ဖွဲ့ဝင်အင်အား ၂၂၀၀၀ တွင် ကင်ညာနိုင်ငံက တပ်ဖွဲ့ဝင်အင်အား ၄၀၀၀ ကျော်ဖြင့် ပါဝင်အားဖြည့်တိုက်ခိုက်ပေးနေခြင်းဖြစ်သည်။
ဇန်နဝါရီ ၁၅ ရက်က ကင်ညာစစ်စခန်းကို တိုက်ခိုက်ခဲ့ရာတွင် ကင်ညာစစ်သား ၁၀၀ ကျော်ထက်မနည်းကို သုတ်သင်နိုင်ခဲ့သည်ဟု အယ်လ်ရှာဘတ်အဖွဲ့က ထုတ်ပြောထားသည်။
ကုလ၏ သဘောတူညီချက်မယူဘဲ ရုရှက အီရန်သို့ လက်နက်ရောင်းချခြင်းမှာ ပိတ်ပင်မှုကို ချိုးဖောက်ရာရောက်ဟု ကန် ပြော
By ရိုက်တာ 
ဝါရှင်တန်၊ ဖေဖော်ဝါရီ - ၁၉ ။            ။ ရုရှက အီရန်သို့ တိုက်လေယာဉ် ရောင်းချသည်ဟူသည့် သတင်းမှာ အမှန်ဖြစ်ခဲ့ပါက ကုလလုံခြုံရေးကောင်စီ၏ သဘောတူညီချက်ကို ကြိုတင်ရယူထားခြင်း မရှိသောကြောင့် ကုလ၏ ပိတ်ပင်မှုကို ချိုးဖောက်ရာရောက်လိမ့်မည်ဖြစ်သည်ဟု အမေရိကန် နိုင်ငံခြားရေးဝန်ကြီးဌာနက ဖေဖော်ဝါရီ ၁၈ရက်နေ့က ပြောကြားခဲ့သည်။
ရုရှ၏ RIA သတင်းအေဂျင်စီက ဗုဒ္ဓဟူးနေ့က သတင်းပို့ချက်အရ ရုရှက ၎င်း၏ Sukhoi Su-30S ဘက်စုံသုံး တိုက်လေယာဉ်များကို အီရန်သို့ ရောင်းချရန် စာချုပ်တစ်ခုကို ယခုနှစ်တွင် လက်မှတ်ရေးထိုး မည်ဖြစ်သည်ဟု ဆိုသည်။
အမေရိကန်ပြည်ထောင်စုနှင့် အင်အားကြီး ၅ နိုင်ငံတို့ အီရန်နှင့် ဇူလိုင်၁၄ရက် နျူကလီးယားသဘောတူညီချက်ကို စေ့စပ်ညှိနှိုင်းမှုအရ အကယ်၍  ကုလလုံခြုံရေးကောင်စီက ကြိုတင် သဘောတူခြင်း မရှိပါက အီရန်သို့ သမရိုးကျ လက်နက်ရောင်းချမှုများအား ပိတ်ပင်မှုကို ဆက်ထိန်းထားရန် သဘောတူခဲ့ကြသည်။
‘ကုလ လုံခြုံရေးကောင်စီရဲ့ ဆုံးဖြတ်ချက် ၂၂၃၁အရ လုံခြုံရေးကောင်စီရဲ့ ကိစ္စတစ်ခုချင်းစီအလိုက် သဘောတူညီချက်မရရှိဘဲ တချို့လက်နက်အမျိုးအစားတွေ အီရန်ကို ရောင်းချမှုကို တားမြစ်ပိတ်ပင် ထားပါတယ်’ဟု နိုင်ငံခြားရေးဝန်ကြီးဌာန ပြောခွင့်ရပုဂ္ဂိုလ် မာ့ခ် တိုနာက ပြောကြားခြ့သည်။
ဆက်လက်ပြီး တိုနာက နျူကလီးယားသဘောတူညီချက်၏ တစ်စိတ်တစ်ပိုင်းအနေဖြင့် ဆုံးဖြတ်ချက်ကို စေ့စပ်ညှိနှိုင်းခဲ့သည့် ရုရှလို ကုလအဖွဲ့ဝင် နိုင်ငံအဖို့ ကန့်သတ်ပိတ်ပင်မှုများကို ကောင်းကောင်း သိထားသင့်ကြောင်းနှင့် ပိတ်ပင်ထားသည့် လက်နက်များထဲတွင် Su-30SM လို တိုက်လေယာဉ်များလည်း ပါဝင်ကြောင်း ပြောကြားခဲ့သည်။
ဖူးခက်တွင် ဒုစရိုက်နှိမ်နင်းရေးဆောင်ရွက် သံသယရှိသူ ၅၈ ဦးကို ဖမ်းဆီး
By ဘန်ကောက်ပို့စ် 
ဘန်ကောက်၊ ဖေဖော်ဝါရီ ၁၉ ။                ။ ဖေဖော်ဝါရီ ၁၈ က ထိုင်းနိုင်ငံ ချွန်ဘူရီနှင့် ဖူးခက်တွင် မာဖီးယားဂိုဏ်းများအား နှိမ်နင်းမှုပြုလုပ်စဉ် ဒုစရိုက်နှိမ်နင်းရေးတပ်ဖွဲ့(CSD)မှ ရဲတပ်ဖွဲ့ဝင်များသည် လက်နက်များနှင့် တရားမဝင်ပစ္စည်းများကို သိမ်းဆည်းရမိခဲ့ပြီး များပြားလှသည့်သံသယရှိသူများနှင့် တရားမဝင်ရွှေ့ပြောင်းလုပ်သား ၆၀နီးပါးကို ဖမ်းဆီးခဲ့သည်။
လူမှောင်ခိုတိုက်ဖျက်ရေးတပ်ဖွဲ့သည် ဖေဖော်ဝါရီ ၁၈က ချွန်ဘူရီရှိ အငှားအိမ်ရာကို ဝင်စီးခဲ့ပြီး အမျိုးသမီး ရှစ်ဦးပါ တရားမဝင်ရွှေ့ပြောင်းလုပ်သား ၁၂ ဦးကို ဖမ်းဆီးခဲ့သည်။ CSD အကြီးအကဲ တီတီရတ်နောင်ဟန်းပီဒပ်ဦးဆောင်သော ရဲတပ်ဖွဲ့ဝင် ၅၀၀ကျော်သည် ကမ္ဘာလှည့်ခရီးသည်များသွားရာ ပြည်နယ်သုံးခုရှိ မှုခင်းထူသည့်နေရာများ၊ ခရီးသည်များသွား သည့်နေရာများနှင့် ဖျော်ဖြေမှု လုပ်ငန်းများရှိရာနေရာများသို့ ဝင်ရောက်စီးနင်းခဲ့သည်။ စီးနင်းများလုပ်ရခြင်းမှာ ခရီးသွားဆက်နွယ်လုပ်ငန်းကို အမြတ်ထုတ်နေသည့် လူဆိုးများကို နှိမ်နင်းရန်ဖြစ်သည်။
ရဲတပ်ဖွဲ့ဝင်များသည် ဒုစရိုက်သမားများလှုပ်ရှားသည်ဟု သိထားသော နေရာ ၁၀ခုတွင် စီးနင်းမှုပြုလုပ်စဉ် သေနတ်ကိုးလက်နှင့် ကျည်ဆန် ၇၂တောင့်ကို သိမ်းဆည်းရမိခဲ့ကြောင်း ဖူးခက်တွင် ရဲတပ်ဖွဲ့မှ ဒုတိယဗိုလ်ချုပ်ကြီး တီတီရတ်က ပြောသည်။
ဖူးခက်ရှိ သာလန်ရပ်ကွက်တွင် မူးယစ်ဆေးဝါးရောင်းဝယ်သူတစ်ဦးအဖြစ် သံသယရှိသူ အသက် ၄၀ ရှိ ပီရော့ထရန်ကာဆာကန်း ပိုင်ဆိုင်သော အိမ်တစ်လုံးကို စီးနင်းခဲ့သည်။ ရဲတပ်ဖွဲ့သည် မီးဖိုချောင် ထဲတွင် ဝှက်ထားသော မူးယစ်ပစ္စည်းမျိုးစုံကို ဖမ်းဆီးရမိခဲ့သည်ဟု သိရသည်။
မစ္စတာပီရော့သည် ဆယ်ကျော်သက်များအား တရားမဝင်မူးယစ်ဆေးဝါးများကို ရောင်းချခဲ့သည်ဟု ၎င်း၏ အိမ်နီးချင်းများက သတင်းပေးခဲ့သည်ဟု ရဲတပ်ဖွဲ့ဝင်များက ပြောသည်။ မစ္စတာပီရော့သည် လွန်ခဲ့သည့် လေးနှစ်က တရားမဝင်မူးယစ်ဆေးဝါးရောင်းချမှုဖြင့် ထောင်ကျခဲ့ပြီး နောက်ပိုင်းထောင်မှ လွတ်လာခဲ့သူဖြစ်သည်ဟု ရဲတပ်ဖွဲ့က ပြောသည်။
ဖေဖော်ဝါရီ ၁၈ ရက်နေ့ နောက်ပိုင်းက ကရာသူရပ်ကွက်ရှိ နောက်ထပ်အိမ်တစ်လုံးကို ဝင်စီးခဲ့ရာ အရောင်းအဝယ်မှတ်တမ်းစာအုပ်အချို့အပါအဝင် ဘဏ္ဍာရေးဆိုင်ရာမှတ်တမ်းမှတ်ရာများကို တွေ့ရှိ သိမ်းဆည်းခဲ့သည်။ အိမ်ကို အသက် ၃၀ရှိ နာရောင်ဒေ့ဖရွမ်ဘတ်ဆိုသူက ပိုင်ဆိုင်ပြီး ၎င်းအား တရားမဝင်လုပ်ငန်းများလုပ်ဆောင်မှုဖြင့် စွပ်စွဲထားသည်။
ဘားရက်အိုဘားမားက မြောက်ကိုရီုးယားအပေါ် ဒဏ်ခတ်ပိတ်ဆို့မှုအသစ်များ ပြဌာန်း
By ဘီဘီစီ 
ဝါရှင်တန်၊ ဖေဖော်ဝါရီ - ၁၉ ။          ။ တာဝေးပစ်ဒုံးပျံပစ်လွှွှတ်ပြီး ရက်သတ္တပတ်များအကြာတွင် ၎င်း၏ နျူကလီးယားအစီအစဉ်နှင့် ပတ်သက်၍ မြောက်ကိုရီးယားအပေါ် ဒဏ်ခတ်ပိတ်ဆို့မှုအသစ်များကို သမ္မတ အိုဘားမားက သဘောတူ ပြဌာန်းလိုက်သည်။
မြောက်ကိုရီးယားက ၎င်း၏ နျူကလီးယားအစီအစဉ်ကို ရပ်တန့်ရန် ငြင်းဆန်နေသောကြောင့် ဒဏ်ခတ်ပိတ်ဆို့ရေး ဥပဒေကြမ်းကို လွန်ခဲ့သည့် ရက်သတ္တပတ်က ကွန်ဂရက်က အလွယ်တကူပင် အတည်ပြုလိုက်ခြင်းဖြစ်သည်။
မြောက်ကိုရီးယားအနေဖြင့် အသေးစား နျူကလီးယား ထိပ်ဖူးများ ထုတ်လုပ်ရန် လိုအပ်နေသည့် ငွေကြေးကို ဖြတ်တောက်ရန် ရည်ရွယ်၍ ဒဏ်ခတ်ပိတ်ဆို့ခြင်းပင် ဖြစ်သည်။
မြောက်ကိုရီးယားအပေါ် ကုလ လုံခြုံရေးကောင်စီက ဒဏ်ခတ်ပိတ်ဆို့မှု အသစ်များ ချမှတ်ရေးနှင့် ပတ်သက်ပြီး အမေရိကန်နှင့် တရုတ်တို့ စေ့စပ်ညှိနှိုင်းနေကြသည်။
ဒဏ်ခတ်ပိတ်ဆို့မှုအချို့မှာ မြောက်ကိုရီးယား၏ စီးပွားရေးကို ချိနဲ့သွားစေနိုင်သည်ဟု တရုတ်က ပြောကြားခဲ့သည်။
မြောက်ကိုရီးယားက မကြာသေးမီက တာဝေးပစ်ဒုံးပျံကို ပစ်လွှွှတ်ခဲ့ရာ ဝေဖန်သူများက ပိတ်ပင်ထားသည့် ဒုံးကျည်နည်းပညာကို စမ်းသပ်ခြင်းပင်ဖြစ်သည်ဟု ပြောကြားသည်။
မြောက်ကိုရီးယား နိုင်ငံပိုင်ရုပ်သံကမူ ဂြိုဟ်တုကို ပတ်လမ်းအတွင်းသို့ အောင်မြင်စွာ လွှတ်တင်နိုင်ခဲ့သည်ဟု ကြေညာခဲ့သည်။
ပစ်လွှတ်ပြီး နောက်တစ်နေ့မနက်တွင် မစ္စတာအိုဘားမားက ‘ဒါဟာ အာဏာရှင် အစိုးရပါ။ ဒါက ရန်စတာပါ။ မြောက်ကိုရီးယားဟာ ကုလဆုံးဖြတ်ချက်ကို အကြိမ်ကြိမ် ချိုးဖောက်ပြီး နျူကလီးယားလက်နက်တွေကို စမ်းသပ်ထုတ်လုပ်နေတာ အခုဆိုရင် သူတို့ရဲ့ ဒုံးကျည်ပစ်စနစ်ကို ခြောက်ပြစ်ကင်းကောင်းမွန်အောင် ကြိုးစားနေပါတယ်’ဟု ပြောကြားခဲ့သည်။
အမေရိကန်က အိုက်စလန်ရှိ စစ်အခြေစိုက်စခန်းကို ပြန်ဖွင့်ရန် စီစဉ်
By ပရက်စ်တီဗီ 
ဝါရှင်တန်၊ ဖေဖော်ဝါရီ ၁၉ ။             ။ ယူကရိန်းနှင့် ဆီးရီးယားတို့ရှိ အကျပ်အတည်းများကြောင့် ဝါရှင်တန်နှင့် မော်စကိုကြား ဆက်ဆံရေးယိုယွင်းနေစဉ် အိုက်စလန်နိုင်ငံရှိ စစ်အေးခေတ်က ရေတပ် အခြေစိုက်စခန်းတစ်ခုကို ပြန်လည်ဖွင့်လှစ်ရန် အမေရိကန်က စီစဉ်နေသည်။
သတင်းရင်းမြစ်များ၏ ပြောကြားချက်အရ ကက်ဖလာဗစ်ဟု ခေါ်ဆိုသော ယင်းစစ်စခန်းကို ဒုတိယကမ္ဘာစစ်အတွင်းက တည်ဆောက်ခဲ့ပြီး အိုက်စလန်၏ မြို့တော် ရေကျာဗစ်အနီးတွင် တည်ရှိသည်။ ယင်းစခန်းအား မျိုးဆက်သစ်ထောက်လှမ်းရေးလေယာဉ်သစ်များ ထားရှိရန် မွမ်းမံမှုများပြုလုပ်မည်ဖြစ်သည်။
မြောက်အတ္တလန္တိတ်သမုဒ္ဒရာတွင် ကင်းလှည့်မှုများပြုလုပ်ရန် P-8 Posedon ထောက်လှမ်းရေးလေယာဉ်များ ထားရှိရေးစီမံကိန်းတစ်ခု၏့အစိတ်အပိုင်းအဖြစ် ကက်ဖလာဗစ်တွင် လေယာဉ်ရုံများ၊ အခြေခံအဆောက်အဦများကို တိုးချဲ့မွမ်းမံရန် ကနဦးပိုင်းတွင် ဒေါ်လာ ၂၂သန်းအသုံးပြုရန် အမေရိကန်က စီစဉ်ထားသည်။
အမေရိကန်၏ အဆိုပြုချက်ကို ကြိုဆိုသော်လည်း စစ်စခန်းမှ တိုးမြင့်ပြုလုပ်မည့် စစ်ဆင်ရေးများနှင့် ပတ်သက်၍ ဆွေးနွေးမှုများ မပြုလုပ်ရသေးဟု အိုက်စလန်ဝန်ကြီးချုပ် ဆစ်မန်ဒါဒေးဗစ်ဂန်လောက်ဆင်က ပြောသည်။ စစ်စခန်းကြောင့် ဖြစ်ပေါ်လာမည့် ဂယက်နှင့်ပတ်သက်၍ အိုက်စလန်ပြည်သူများ စိုးရီမ်ကြောင်း ထုတ်ဖော်ပြောကြားနေသည်။
"""အိုက်စလန်းသားအများအပြားက စိုးရိမ်နေကြတယ်။ ၂၀၀၆က အဲဒီစခန်းပိတ်လိုက်တော့ အိုက်စလန်သားတွေ စိတ်သက်သာရာရခဲ့တယ်""ဟု Reykjavik Grapevine မဂ္ဂဇင်းမှ သတင်းအယ်ဒီတာ တစ်ဦးဖြစ်သူ ပေါလ်ဖောင်တိန်က ပြောသည်။"
အမေရိကန်နှင့် ရုရှားတို့ စစ်ဖြစ်ပါက အိုက်စလန်တွင် အမေရိကန်စစ်စခန်းရှိသည့်အတွက် အိုက်စလန်ကို စစ်ထဲသို့ လျင်မြန်စွာဆွဲခေါ်သွားနိုင်သည်ဟု ဆန့်ကျင်သူများက စောဒကတက်လျက်ရှိသည်။
ပုပ်ရဟန်းမင်းကြီး ဖရန်စစ်က ဒေါ်နယ်ထရန့်မှာ ခရစ်ယာန်တစ်ယောက်မဟုတ်ဟု ပြော
By ဘီဘီစီ 
မက္ကဆီကိုစီးတီး၊ ဖေဖော်ဝါရီ - ၁၉ ။          ။ မက္ကဆီကို နယ်စပ်ကို တံတိုင်းခတ်ဖို့ တိုက်တွန်းမှုနဲ့ ပတ်သက်ပြီး ပုပ်ရဟန်းမင်းကြီး ဖရန်စစ်က အမေရိကန် ရီပတ်ဘလီကင်သမ္မတလောင်း ဒေါ်နယ် ထရန့်၏ ခရစ်ယာန်အယူကို မေးခွန်းထုတ်လိုက်သည်။
‘နံရံတံတိုင်းတွေ တည်ဆောက်ဖို့လောက်ပဲ တွေးနေပြီး၊ တံတားထိုးဖို့ လုံးလုံး မစဉ်းစားတဲ့လူဟာ ခရစ်ယာန်မဟုတ်ဘူး’ဟု ပုပ်ရဟန်းမင်းကြီး ဖရန်စစ်က ပြောကြားခဲ့သည်။
နယူူးယောက် စီးပွားရေးလုပ်ငန်းရှင်ကြီး ဒေါ်နယ် ထရန့်က စာရင်းမဝင်သည့် ရွှေ့ပြောင်းအခြေချ ၁၁သန်းအား နိုင်ငံမှ နှင်ထုတ်မှုကိုလည်း ထောက်ခံသည်။
သူ့ကိုယ်သူ မာနကြီးသော ခရစ်ယာန်တစ်ယောက်ဟု ခေါ်တွင်ခဲ့ပြီး ပုပ်၏ မှတ်ချက်စကားများအတွက် မက္ကဆီကိုကို အပြစ်တင်ခဲ့သလို၊ ၎င်းတို့အား မနှစ်မြို့စရာလူတွေဟုလည်း ပြောကြားခဲ့သည်။
မစ္စတာ ထရန့်က မက္ကဆီကိုမှာ အမေရိကန်ပြည်ထောင်စုသို့ မုဒိမ်းသမားများနှင့် ရာဇဝတ်ကောင်များကို တင်ပို့နေသည်ဟုလည်း စွပ်စွဲခဲ့သည်။
မက္ကဆီကိုသို့ ၆ရက်တာ အလည်အပတ်ခရီး နောက်ဆုံးနေ့တွင် ပုပ်ရဟန်းမင်းကြီးက ဒေါ်နယ်ထရန့်နှင့် ပတ်သက်၍ မှတ်ချက်စကား ပြောကြားခဲ့ခြင်းပင်ဖြစ်သည်။
သို့ရာတွင် ရီပတ်ဘလီကင်သမ္မတလောင်းအဖြစ် ထိပ်ကပြေးနေသည့် မစ္စတာထရန့်ကို အမေရိကန်များ မဲပေးသင့် မပေးသင့်ကိုမူ ပုပ်က ပြောကြားရန် ငြင်းဆန်ခဲ့သည်။.
၁၅နှစ်အရွယ်လူငယ်ကို ပေါ့ပ်သီချင်းနားထောင်သဖြင့် အိုင်အက်စ်က ခေါင်းဖြတ်သတ်
By The Independent 
ဘဂ္ဂဒက်၊ ဖေဖော်ဝါရီ - ၁၉ ။            ။ အိုင်အက်စ် အကြမ်းဖက်အုပ်စု၏ အမာခံနယ်မြေ မိုဆူးတွင် ပုဂ္ဂိုလ်ရေးလွတ်လပ်ခွင်များကို ဖြိုခွင်းမှုတစ်စိတ်တစ်ပိုင်းအနေဖြင့် ပေါ့ပ်သီချင်း နားထောင်သည့် ဆယ်ကျော်သက် လူငယ်တစ်ဦးကို ခေါင်းဖြတ် ကွက်မျက်ခဲ့သလို၊ သောကြောနေ့ ဘုရားဝတ်ပြုရန် ပျက်ကွက်ခဲ့သည့် အခြား၂ယောက်ကိုလည်း ပစ်သတ်ခဲ့သည်ဟု ဆိုသည်။
ARA News ၏ သတင်းပို့ချက်အရ အေဟန် ဟူစိန်ဟု အမည်ရသည့် ၁၅နှစ်အရွယ် လူငယ်မှာ သူ့ဖခင်၏ ကုန်စုံဆိုင်တွင် ပေါ့ပ်သီချင်းနားထောင်နေခိုက် ပတ္တရောင်လှည့်လာသည့် အိုင်အက်စ် တိုက်ခိုက်ရေးသမားများက ဖမ်းမိသွားခဲ့ခြင်းဖြစ်သည်ဟု ဆိုသည်။
Kurdish Nineveh မီဒီယာစင်တာက ARA Newsကို ကိုးကားဖော်ပြရာတွင်မူ လူငယ်လေးမှာ အနောက်တိုင်းဂီတကို နားထောင်နေခဲ့သည်ဟုဆိုသည်။ သူ့ကို ရှာရီးယားရုံးတော်သို့ လွှဲပြောင်းပေးခဲ့ရာ ထိုရုံးတော်က ကွက်မျက်ရန် ဆုံးဖြတ်ခဲ့သည်ဟု ဆိုသည်။
ထိုလူငယ်ကို အင်္ဂါနေ့က အများပြည်သူရှေ့မှောက်တွင် ခေါင်းဖြတ်စီရင်ခဲ့ပြီး ရုပ်အလောင်းကို မိသားစုထံ ပြန်လည်အပ်နှံခဲ့သည်ဟု ဆိုသည်။
သတင်းမှန်မမှန်ကို အတည်ပြုရန် မဖြစ်နိုင်သော်လည်း ကာ့မီဒီယကမူ ထိုဖြစ်ရပ်ကြောင့် ရှားရှားပါးပါး လူထုတွင်း ဒေါသူပုန်ထမှုများ ဖြစ်ပွားခဲ့သည်ဟု ပြောကြားခဲ့သည်။
ဂီတနှင့် ပတ်သက်၍ ကွက်မျက်ခံရမှုမှာ မိုဆူးတွင် ပထမဆုံးဖြစ်ရပ်ဖြစ်ပြီး၊ ယခင်က ရှာရီးယားရုံးတော်က အနောက်တိုင်းဂီတ နားမထောင်ရဟု တရားဝင်ပိတ်ပင်ထားခြင်းမရှိခဲ့ဟု ဆိုသည်။
ဆီးရီးယားရှိ အမေရိကန်အထူးတပ်ဖွဲ့များကို ဗုံးမကြဲရန် ရုရှားကို အမေရိကန်အသိပေး
By ပရက်စ်တီဗီ 
ဝါရှင်တန်၊ ဖေဖော်ဝါရီ ၁၉ ။             ။ ဆီးရီးယားရှိ အမေရိကန်အထူးတပ်ဖွဲ့ဝင်များ မှား၍ဗုံးကြဲမခံရစေရန် ယင်းတပ်ဖွဲ့ဝင်များရှိနေသည့်နေရာနှင့် ပတ်သက်သည့် သတင်းအချက်အလက်များကို အမေရိကန်က ရုရှားသို့ ပေးလိုက်သည်။
ဆီးရီးယားတွင် စစ်ဆင်ရေးဆောင်ရွက်နေသည့် ကျယ်ပြန့်သည့်နေရာများကို ဝါရှင်တန်က ရုရှားသို့ အသိပေးလိုက်ပြီး ယင်းနေရာများကို ရုရှားက တိုက်ခိုက်ခြင်းမပြုရန် တောင်းဆိုထားသည်ဟု အမေရိကန်စစ်ဘက်အရာရှိများက ဖေဖော်ဝါရီ ၁၈တွင် ပြောကြားခဲ့သည်။
ယင်းသို့အသိပေးတောင်းဆိုခြင်းက ဆီးရီးယားတွင် အမေရိကန် - ရုရှား စစ်ရေးညိနှိုင်းဆောင်ရွက်မှုမြင့်မားလာသည့် လက္ခဏာတစ်ရပ်ဖြစ်သည်။ အမေရိကန်နှင့် ရုရှားနှစ်နိုင်ငံစလုံးက ဆီးရီးယားတွင် ဗုံးကြဲစစ်ဆင်ရေး ဆောင်ရွက်နေသည်။
ယင်းသို့ရုရှားအား အသိပေးတောင်းဆိုမှုပြုလုပ်ထားကြောင်း အမေရိကန်လေတပ်ဗဟိုဋ္ဌာနချုပ် အကြီးအကဲ ဒုတိယဗိုလ်ချုပ်ကြီး ချားလ်စ်ဘရောင်းက ဖေဖော်ဝါရီ ၁၈က ပင်တဂွန်တွင် ပြုလုပ်သော သတင်းစာရှင်းလင်းပွဲတွင် ပြောကြားခဲ့သည်။
ဖော်ချွတ်ဝတ်စားထားသည့် မိန်းမလှလေးများမှာ အပမှီခံရနိုင်ခြေပိုများဟု အစ္စလာမ်ပယောဂဆရာ ပြော
By Express 
ဂါနာ၊ ဖေဖော်ဝါရီ-၁၉ ။         ။ အဖော်အလှစ် အဝတ်အစားတွေဝတ်တတ်ကြတဲ့ လှပဆွဲဆောင်မှုရှိတဲ့ အမျိုးသမီးတွေဟာ ခန္ဓာကိုယ်ကို လုယူပူးကပ်တဲ့ သဘာဝလွန်တွေကို လက်ယပ်ခေါ်နေသလို အန္တရာယ်များလှတယ်လို့ အနောက်အာဖရိက၊ ဂါနာမှာ အခြေစိုက်တဲ့ ပယောဂဆရာများဖြစ်ကြတဲ့ မာလမ် လူသဖီ ဂျမယ် ဘာဘာနဲ့ မာလမ် မိုဟမ္မတ်တို့က ပြောကြားခဲ့ကြပါတယ်။
လှပသူတွေဟာ စေတန်ရဲ့ အပေါင်းအဖော်တွေရန်က ဘေးကင်းလုံခြုံနေဖို့ဆိုရင် ခန္ဓာကိုယ်ကို လုံလုံခြုံခြုံ ထုပ်ပိုးထားတာက အကောင်းဆုံးနည်းလမ်းဖြစ်တယ်လို့ အဆိုပါ ပယောဂဆရာစုံတွဲက ပြောကြားပါတယ်။
ယောကျ်ားများလည်း မကောင်းဆိုးရွား ပူးကပ်ခံရနိုင်ပေမယ့်၊ မိန်းမများက ပိုဖြစ်နိုင်ခြေများပြီး၊ အထူးသဖြင့် လှပတဲ့မိန်းခလေးတွေဟာ ပိုပြီး မကောင်းဆိုးရွား ပူးကပ်ခံရလွယ်တယ်လို့ ဆိုပါတယ်။
မကောင်းဆိုးရွားတွေကို ပိတ်လှောင်ကန့်သတ်ထားဖို့ဆိုရင် မိန်းခလေးတွေအနေနဲ့ မလုံမခြုံနဲ့ ရေကူးတာမျိုး၊ နေစာလှုံတာမျိုး မလုပ်သင့်ဘူးလို့လည်း စုံတွဲထဲက တစ်ယောက်ဖြစ်တဲ့ မာလမ် မိုဟမ္မတ် က ပြောပါတယ်။
သေချာတဲ့ကာကွယ်နည်းကတော့ ဘုရားစာရွတ်တာရယ်၊ အဖော်အချွတ်အဝတ်အစားတွေနဲ့ ရေချိုး (ဒါမှမဟုတ်) နေစာလှုံခြင်းမျိုး မလုပ်တာပဲလို့လည်း မိုဟမ္မတ်က ပြောပါတယ်။
မကောင်းဆိုးရွားကို မောင်းထုတ်ဖို့ဆိုရင် အမှောင့်ပယောဂ ပူးကပ်နေတဲ့လူတွေကို ကြိမ်လုံးနဲ့ ရိုက်တာက အမြန်ဆုံးနည်းလမ်းလို့လည်း မစ္စတာ မိုဟမ္မတ်က ယုံကြည်နေပါတယ်။ ဒါပေမယ့် အဲဒီတစ်ခဏမှာ အရိုက်ခံရသူဟာ နာကျင်မှုကို မခံစားရဘူးလို့လည်း မိုဟမ္မတ်က ပြောကြားပါတယ်။
‘ဂျင်း (မကောင်းဆိုးရွား)ကပဲ နာကျင်မှုကို ခံစားရပြီး ကိုရမ်ကျမ်းစာကိုလည်း ရွတ်နေမယ်ဆိုရင် သူတို့ ထွက်ပြေးသွားမယ်’လို့ မိုဟမ္မတ်က ပြောပါတယ်။
ဒါပေမယ့် ပယောဂဆရာ မာလမ် လူသဖီ ဂျမယ် ဘာဘာကတော့ အမှောင့်ပယောဂဝင်နေတယ်လို့ ထင်ရတဲ့လူကို မရိုက်ပေမယ့်လည်း သူတို့ရဲ့နည်းကတော့ ကြိုးနဲ့ တုပ်ထားလိုက်တာပဲလို့ ဆိုပါတယ်။
‘ဂျင်းတစ်ချို့က ခေါင်းမာပြီး ကာယကံရှင်က မေ့မျောနေတဲ့အခါမှာ သူတို့က ကြမ်းတမ်းလာပြီး ပယောဂဆရာကိုတောင် ပြန်ပြီးတိုက်ခိုက်ဖို့ ကြိုးစားတတ်တယ်’လို့ မာလမ်က ပြောပါတယ်။
‘အဲဒီလို ကြမ်းတမ်းလာတဲ့အခါများမှာ အမှောင့်ပယောဂပူးကပ်နေသူတွေကို ကုလားထိုင်နဲ့ ပူးချည်ပြီး ငြိမ်အောင် ထိန်းထားရတယ်’’လို့လည်း မာလမ်က ပြောပါတယ်။
အဲဒီနောက်တော့ မာလမ်က ပယောဂနှင်စဉ်အတွင်း ကိုရမ်ကျမ်းစာကို ရွတ်ဖတ်နေတုန်းမှာ ကူညီသူတွေက အပမီသူတွေကို မကြမ်းနိုင်အောင် ချုပ်ထားကြရတယ်လို့ ဆိုပါတယ်။
ဒါပေမယ့်လည်း မကောင်းဆိုးရွား ပူးကပ်ခံရတဲ့ မိန်းမလှတွေဟာ သူတို့ဖာသာသူတို့ တစ်ကိုယ်တည်း စကားတွေပြော၊ သူတို့ကိုယ်သူတို့ အန္တရာယ်ပြုနိုင်တဲ့အပြင် သိပ်ပြင်းထန်သွားရင် အခြားသူတွေကို သတ်ဖြတ်နိုင်တယ်လို့ ပယောဂဆရာနှစ်ယောက်စလုံးက ပြောပါတယ်။
အမီနုလို့ခေါ်တဲ့ အမျိုးသားတစ်ယောက်ကတော့ အသက် ၂၀သာ ရှိသေးတဲ့ သူ့ရဲ့ ညီမငယ်ဟာ တစ်ချိန်လုံးလိုလို တံခါးပိတ် အခန်းအောင်းနေပြီး တစ်စုံတစ်ယောက်ကို ပြောသလိုမျိုး တစ်ကိုယ်တည်း စကားပြောနေတာကို ကြားနေခဲ့ရတယ်လို့ ပြောပါတယ်။ နောက်ဆုံးတော့ သူမကို ပယောဂဆရာနဲ့ ကုခဲ့ရတယ်လို့ ဆိုပါတယ်။
ဘင်္ဂလားဒေ့ရှ်မှ အပါအဝင် ပြည်ပအလုပ်သမားအသစ်ခေါ်ယူမှု မလေးရှားရပ်ဆိုင်း
By သည်စထရိတ်တိုင်းမ် 
ကွာလာလမ်ပူ၊ဖေဖော်ဝါရီ ၁၉ ။             ။ ဘင်္ဂလားဒေ့ရှ်နိုင်ငံမှအပါအဝင် ပြည်ပမှ အလုပ်သမားသစ်ခေါ်ယူမှုကို ရပ်ဆိုင်းရန် မလေးရှားအစိုးရက ဆုံးဖြတ်လိုက်ကြောင်း ဒု-ဝန်ကြီးချုပ် အာမက်ဇာဟစ်ဟာမီဒီက ဖေဖော်ဝါရီ ၁၉ တွင် ပြောသည်။
ရပ်ဆိုင်းမှုမှာ ချက်ခြင်းသြဇာသက်ရောက်မည်ဖြစ်ပြီး ပြည်ပလုပ်သားများအပေါ် ကောက်ခံသည့် အဆင့်နှစ်ဆင့်ပါ အခွန်အစီအစဉ်ကို အစိုးရက သုံးသပ်နေစဉ် အာဏာသက်ရောက်နေမည်ဖြစ်သည်ဟု ဇာဟစ်၏ ပြောကြားချက်ကိုကိုးကား၍ စတားအွန်လိုင်းသတင်းဋ္ဌာနက အစီအရင်ခံခဲ့သည်။
"""ပြည်တွင်းက အလုပ်သမားတွေကိုပဲ လူသစ်စုဆောင်းဖို့ အလုပ်ရှင်တွေအားလုံးကို တိုက်တွန်းပါတယ်""ဟု မစ္စတာဇာဟစ်ကဆိုသည်။ ထို့အပြင် လက်ရှိမလေးရှားတွင် ရှိနေသော တရားမဝင်လုပ်သားများကိုလည်း ထိန်းသိမ်းကာ ပြည်နှင်ဒဏ်ပေးမည်ဟု ၎င်းကထပ်မံပြောသည်။"
နိုင်ငံခြားသားများ၏ နေရာတွင် မလေးရှားပြည်သူများ အထူးသဖြင့် မလေးရှားလူငယ်များက ဝင်ရောက်လုပ်ကိုင်ရေး အစိုးရ၏ တောင်းဆိုချက်ကို ဖြည့်ဆည်းပေးလိမ့်မည်ဟု   မျှော်လင့်ကြောင်း   ပြည်ထဲရေးဝန်ကြီးလည်းဖြစ်သူ မစ္စတာဇာဟစ်က ပြောကြားခဲ့သည်။ ယင်းသို့ဖြည့်ဆည်းခြင်းက နိုင်ငံ၏ စီးပွားရေးတိုးတက်မှုကို မောင်းနှင်ရန် နိုင်ငံ၏လုပ်သားအင်အားစုတွင် အဓိကထောက်ပံ့မှုဖြစ်မည်ဆိုသည်။
"လက်မှတ်ရေးထိုးထားသော နားလည်မှုစာချွန်လွှာအရ ဘင်္ဂလားဒေ့ရှ်လုပ်သားများ ဝင်ရောက်မှုနှင့့်ပတ်သက်၍ လူ့စွမ်းအားရင်းမြစ်ဝန်ကြီး ရစ်ချတ်ရိုင်းယက သီးခြားသတင်းစာ ရှင်းလင်းပွဲတစ်ခုပြုလုပ်ပြီးနောက် နာရီအနည်းငယ်အကြာ ဇာဟစ်၏ ကြေညာချက်ထွက်ပေါ်ခဲ့ခြင်းဖြစ်သည်။ ""မလေးရှားဟာ ဘင်္ဂလားဒေ့ရှ်အလုပ်သမား ၁ဒသမ၅သန်းလက်ခံမယ်ဆိုတဲ့ မှားနေတဲ့အယူအဆကို ကျွန်တော်အမှန်ပြင်ပေးချင်ပါတယ်။ ဒါဟာ လုံးဝမမှန်ပါဘူး"" ဟု ဒါတွတ်ဆရီရစ်ချတ်က ပြောသည်။"
ယင်းကိန်းဂဏန်းမှာ ပြည်ပတွင် အလုပ်ရှာရန် မှတ်ပုံတင်ထားသည့် ဘင်္ဂလားဒေ့ရှ်နိုင်ငံသား စုစုပေါင်းအရေအတွက်သာဖြစ် မလေးရှားကို လာရောက်မည်ဟု မဆိုလိုကြောင်း ရစ်ချတ်က ပြောသည်။ ယင်းမှာ သုံးနှစ်တာကာလအတွင်း မလေးရှားသို့ ဘင်္ဂလားဒေ့ရှ်လုပ်သား ၁ဒသမ၅သန်းအား လက်ခံမည်ဆိုသည့် မစ္စတာဇာဟစ်၏ အစောပိုင်းက မှတ်ချက်နှင့် ဆန့်ကျင်နေသည်။
ပြည်ပမှ အလုပ်သမားများစွာ တင်သွင်းမှုနှင့် ပတ်သက်၍ မလေးရှားအစိုးရသည် ပြည်တွင်းမှ အဖွဲ့အစည်းများ၏ ဝေဖန်မှုနှင့် ရင်ဆိုင်နေရပြီး အလုပ်အကိုင်များအတွက်  မလေးရှားပြည်သူများကို ဦးစားပေးသင့်ကြောင်း မလေးရှားအလုပ်သမားသမဂ္ဂကွန်ဂရက်ကဲ့သို့ အလုပ်သမားအဖွဲ့များ ပြောကြားလျက်ရှိသည်။
တောင်ကိုရီးယားနှင့် နယ်စပ်အနီး မြောက်ကိုရီးယားက အမြောက်ဖြင့် ပစ်ခတ်
By အေအက်ဖ်ပီ 
ဆိုးလ်၊ ဖေဖော်ဝါရီ ၂၀ ။              ။ မြောက်ကိုရီးယားက နျူကလီးယားနှင့် ဒုံးကျည်စမ်းသပ်မှုပြုလုပ်ခဲ့မှုကြောင့် တင်းမာမှုများ မြင့်တက်နေစဉ် ဖေဖော်ဝါရီ ၂၀ က နယ်စပ်ကျွန်းတစ်ခုအနီး ဖြစ်နိုင်ဖွယ် စစ်ရေးလေ့ကျင့်မှုတစ်ခုတွင် မြောက်ကိုရီးယားက အမြောက်ဖြင့် အနည်းငယ်ပစ်ခတ်မှု ဖြစ်ပွားခဲ့သည်ဟု တောင်ကိုရီးယား စစ်ဘက်ပြောခွင့်ရအမျိုးသားတစ်ဦးက ပြောကြားခဲ့သည်။
လာမည့်လတွင် အမေရိကန်နှင့် ပူးတွဲပြုလုပ်သည့် စစ်ရေးလေ့ကျင့်မှုကို အကြီးမားဆုံးပြုလုပ်မည်ဟု တောင်ကိုရီးယားက ပြောကြားပြီးနောက် ရက်ပိုင်းအကြာတွင် မြောက်ကိုရီးယား၏ အမြောက်ပစ်ခတ် မှုဖြစ်ပေါ်လာခြင်းဖြစ်သည်။
ယခုကဲ့သို့ စစ်ရေးလေ့ကျင့်မှုနီးကပ်လာချိန်တွင် နယ်စပ်ဖြတ်ကျော် တင်းမာမှု သိသိသာသာ မြင့်တက်လေ့ရှိသည်။ နှစ်နိုင်ငံအငြင်းပွား ပင်လယ်နယ်စပ်အနီး မြောက်ကိုရီးယား၏ တောင်ဘက် ကမ်းရိုးတန်းပေါ် ဂျန်ဆန်ဂေါ့အငူရှိ အမြောက်တပ်မှ ဒေသစံတော်ချိန် နံနက် ၇နာရီ ၂၀တွင် မြောက်ကိုရီးယားစစ်တပ်က အမြောက်ဖြင့် ပစ်ခတ်မှုအချို့ပြုလုပ်ခဲ့ကြောင်း ကာကွယ်ရေးဝန်ကြီး ဋ္ဌာန၏ ကြေညာချက်တစ်ခုတွင် ဖော်ပြထားသည်။
ပင်လယ်နယ်စပ်၏ မြောက်ဘက်တွင် မြောက်ကိုရီးယားက စစ်ရေးလေ့ကျင့်မှုပြုလုပ်သည်ဟု ယုံကြည်ရကြောင်း ဖော်ပြထားသည်။ တောင်ကိုရီးယားသည် ကြိုတင်သတိပေးမှုပြုလုပ်သည့်အနေဖြင့် ဘာအင်ညေယောင်ဒိုကျွန်းပေါ်ရှိ ဒေသခံများ အနီးရှိ ဆိပ်ကမ်းများသို့ ပြန်လာရေး ပြင်ဆင်မှုများလုပ်ရန် တိုက်တွန်းထားသည်။
တောင်ကိုရီးယားတွင် စုံတွဲပေါင်း ၃၀၀၀ စုရုံးလက်ထပ်
By စီအင်န်အေ 
ဆိုးလ်၊ ဖေဖော်ဝါရီ ၂၀ ။            ။ တောင်ကိုရီးယားနိုင်ငံ ပေါင်းစည်းခြင်းဘုရားရှိခိုးကျောင်းတွင် စုံတွဲထောင်ပေါင်းများစွာ လက်ထပ်ပွဲကျင်းပခဲ့သည်။
နိုင်ငံပေါင်း ၆၂ နှစ်နိုင်ငံမှ စုံတွဲသစ် ၁၀၀၀ နှင့် လက်ထပ်ပြီးသား စုံတွဲ ၂၀၀၀ တို့က ဘုရားရှိခိုးကျောင်းများ၏ အချုပ်ဖြစ်သည့် ဂတ်ယွန်းမြို့တွင်းရှိ ယင်းဘုရားရှိခိုးကျောင်းတွင် သုံးနာရီကြာ စုံပေါင်းလက်ထပ်ပွဲတစ်ရပ်ကို ကျင်းပခဲ့ခြင်းဖြစ်သည်။
ယင်းဘုရားရှိခိုးကျောင်းကို ၁၉၅၄ ခုနှစ်အတွင်းက ဆန်းမြောင်မွန်းဆိုသူက တည်ထောင်ခဲ့ခြင်းဖြစ်ကာ ၎င်း၏ အယူအဆသဘောတရားများအရ ယခုကဲ့သို့ စုရုံးလက်ထပ်ပွဲများကို ကျင်းပလာခဲ့ခြင်းမှာ အချိန်ကာလပင် ကြာမြင့်ခဲ့ပြီဖြစ်သည်။
မွန်း၏ ကျန်ရစ်သူ ဇနီးဖြစ်သူ ဟန်ဟက်ဂျာက ၂၀၂၀ ခုနှစ်အထိ ကမ္ဘာပေါ်မှာ ကောင်းကင်ဘုံအား တည်ဆောက်ကြပါစို့ဟုဆိုကာ လက်ထပ်စုံတွဲများကို နှိုးဆော်စကား ပြောကြားသည်။
ဘုရားကျောင်းအား တည်ထောင်သူ မွန်းနှင့် ပတ်သက်ပြီး တစ်ချို့က ဆရာတု ဆရာယောင်အဖြစ် စွပ်စွဲခြင်းများလည်း ရှိသည်။
လာအိုစီးပွားရေး ခိုင်မာရန် ဂျပန်က ဆက်လက်ကူညီသွားမည်
By ဘန်ကောက်ပို့စ် 
တိုကျို၊ ဖေဖော်ဝါရီ ၂၀ ။              ။ လာအိုကို စီးပွားရေးအရ ထောက်ပံ့မှုများကို အခြေခံအဆောက်အအုံကဏ္ဍများနှင့် လူသားအရင်းအမြစ်ဖွံ့ဖြိုးရေးတို့အပါအဝင် စီးပွားရေးအထောက်အပံ့များကို ဆက်လက်ပံ့ပိုးပေးသွားမည်ဖြစ်ကြောင်း ဂျပန်နိုင်ငံခြားရေးဝန်ကြီး ဖူမီယိုကီရှီဒါက ပြောသည်။
လာအိုနိုင်ငံခြားရေးဝန်ကြီး သောင်လွန်နှင့် တွေ့ဆုံစဉ် ကီရှီဒါက ဂျပန်နိုင်ငံအနေဖြင့် လာအိုနိုင်ငံက ယခုနှစ်တွင် အရှေ့တောင်အာရှအာဆီယံအသင်းကြီး၏ ဥက္ကဌအဖြစ် တာဝန်ယူခြင်းအပေါ်တွင်လည်း အကူအညီပေးသွားရေးအတွက် ဆန္ဒရှိထားကြောင်း ပြောကြားခဲ့သည်။
လက်ထောက်ဝန်ကြီးချုပ်လည်းဖြစ်သည့် လာအိုနိုင်ငံခြားရေးဝန်ကြီး သောင်လွန်က ဂျပန်နိုင်ငံနှင့် မဟာဗျူဟာမိတ်ဖက်နိုင်ငံဖြစ်ရေးကို လေးလေးနက်နက် ဆန္ဒရှိပါကြောင်း၊ လာအိုတွင် ဂျပန်ဖောင်ဒေးရှင်းရုံးဖွင့်လှစ်ကာ ယဉ်ကျေးမှုကူးလူးခြင်းများကို မြှင့်တင်သွာနိုင်မည်ဟု မျှော်လင့်ကြောင်း ပြန်လည်ပြောကြားခဲ့သည်။
ထိုင်း၊ မြန်မာနှင့် တရုတ်ကဲ့သို့ ရုတ်ခြည်းဖွံ့ဖြိုးလာနေသည့် နိုင်ငံများနှင့် ထိစပ်လျက်ရှိနေသော လာအိုတွင် ရင်းနှီးမြုပ်နှံလုပ်ကိုင်နေသည့် ဂျပန်ကုမ္ပဏီများလည်း အရေအတွက် တိုးတက်လာပြီး လာအိုက သဘာဝအရင်းအမြစ်များ ရင်းနှီးမြုပ်နှံသွားရန် ကြိုးပမ်းလျက်ရှိသည်။
အမေရိကန်က ဂျပန်ရှိ အိုကီနာဝါကျွန်းပေါ် နျူလက်နက်များ ထားရှိခဲ့
By အေအက်ဖ်ပီ 
ဝါရှင်တန်၊ ဖေဖော်ဝါရီ ၂၀ ။              ။ လူအများသိရှိထားသည့် လျှို့ဝှက်ချက်တစ်ခုအဖြစ် ရှိနေခဲ့သည်မှာ ကြာမြင့်နေပြီဖြစ်သော်လည်း အမေရိကန်သည် စစ်အေးတိုက်ပွဲကာလအတွင်း နျူကလီးယား လက်နက်များကို ဂျပန်နိုင်ငံ အိုကီနာဝါကျွန်းပေါ်ထားရှိခဲ့သည်ဆိုသည့် အချက်ကို လျှို့ဝှက်အဆင့်မှ ပယ်ဖျက်ကာ ထုတ်ပြန်ကြေညာလိုက်သည်။
အမေရိကန်သည် အိုကီနာဝါကျွန်းအား ဂျပန်သို့ ပြန်လည်လွှဲပြောင်းပေးအပ်ခဲ့သည့် ၁၉၇၂ခုနှစ် မေ ၁၅မတိုင်မီအထိ ယင်းကျွန်းပေါ်တွင် နျူကလီးယားလက်နက်များ ချထားခဲ့သည်ဆိုသည့် အချက်ကို ပင်တဂွန်က လျှို့ဝှက်အဆင့်မှ ပယ်ဖျက်လိုက်ကြောင်း ကာကွယ်ရေးဋ္ဌာနဝက်ဘ်ဆိုက်တစ်ခုတွင် ဖော်ပြခဲ့သည်။
ယင်းသို့လျှို့ဝှက်ချက်ကို ဖော်ထုတ်မှုအတွက် ဂျော့ဝါရှင်တန်တက္ကသိုလ်ရှိ အမျိုးသားလုံခြုံရေးမော်ကွန်းတိုက်က ကြိုဆိုလိုက်သည်။ သို့သော်လည်း ကျွန်းပေါ်ရှိ နျူလက်နက်များကို ရိုက်ပြထားသည့် အမေရိကန်လေတပ်ဓါတ်ပုံများကို အများပြည်သူတို့ ကြည့်ရှုနိုင်သည်မှာ ၂၅နှစ်ကျော်ရှိနေပြီဟု ထောက်ပြခဲ့သည်။
"ဂျပန်သည် နျူလက်နက်ဖြင့် တိုက်ခိုက်ခံရသည့် တစ်ခုတည်းသောနိုင်ငံဖြစ်သည်။ အမေရိကန်သည် ၁၉၄၅က ဟီရိုရှီးမားနှင့် နာဂါစကီမြို့များပေါ်သို့ အဏုမြူဗုံးများကြဲချခဲ့ရာ လူ ၂၁၀,၀၀၀ကျော်သေဆုံး ခဲ့ပြီး ဒုတိယကမ္ဘာစစ်တွင် ဂျပန်ကို လက်နက်ချစေခဲ့သည်။"
ထိုင်းပြည့်တန်ဆာများကို တောင်ကိုရီးယားဖြိုခွင်း
By သည်နေရှင်း 
ဆိုးလ်၊ ဖေဖော်ဝါရီ ၂၀ ။            ။ ထိုင်းပြည့်တန်ဆာများကို နှိမ်နှင်းမှု၌ ပြည့်တန်ဆာ ၄၈ ဦးနှင့် ဆွယ်ပွဲစား ငါးဦးကို ဖမ်းဆီးခဲ့ကြောင်း တောင်ကိုရီးယားနိုင်ငံက ထိုင်းနိုင်ငံအား ဖေဖော်ဝါရီ ၂၀ ရက်က အသိပေးလိုက်သည်။
တောင်ကိုရီးယားတွင် ရဲတပ်ဖွဲ့နှင့်အတူ ယင်းပြည့်တန်ဆာနှိမ်နှင်းမှုအား အသေးစားသိရှိရန်အတွက် မေးမြန်ထားကြောင်း ထိုင်းရဲဌာနလက်ထောက်ပြောရေးဆိုခွင့်ရှိသူ ရဲမှူး ကရီဆာနာက ပြောသည်။
တောင်ကိုရီးယားသတင်းမီဒီယာများအရ ပြီးခဲ့သည့်နှစ်လယ်က စကာ နိုင်ငံအတွင်း ပြည့်တန်ဆာလုပ်ငန်းနှင့် တရားမဝင်လုပ်ငန်းများကို ဖြိုခွင်းလာရာ ထိုင်းအမျိုးသမီး ၂၀၀ နီးပါးကို ဖမ်းဆီးခဲ့ရကြောင်း၊ ယင်းအနက် အယောက် ၄၀ မှာ လိင်တူဆက်ဆံသူများဖြစ်ကြောင်း သတင်းများဖော်ပြသည်။
တောင်ကိုရီးယားသို့ အမျိုးသမီးများကို ပွဲစားများက အလုပ်အကိုင်ရှာဖွေပေးမည်ဆိုကာ ကမ္ဘာ့လှည့်ခရီးသွားများအသွင်ဖြင့် တင်သွင်းပြီးနောက် ပြည့်တန်ဆာများအဖြစ် အတင်းအကျပ်ခိုင်းစေခြင်းနေ ကြခြင်းဖြစ်သည်။ တောင်ကိုရီးယားသို့ ဝင်ရောက်ရန်အတွက် ထိုင်းနိုင်ငံသားများက ဗီဇာမလိုအပ်ပေ။
ပြီးခဲ့သည့်နှစ်မှစကာ ဆိုးလ်၊ ကွန်ကီဒိုနှင့် ချန်ချောင်းတို့တွင် ပြည့်တန်ဆာဆွယ်ပွဲစားများကို ဖမ်းဆီးခဲ့ကြောင်း တောင်ကိုရီးယာသတင်းများတွင် ဖော်ပြသည်။
အရုပ်သေနတ်ကိုင်ထားသည့် လူမည်းတစ်ဦးကို အိုဟိုင်းယိုရဲများ ပစ်ခတ်၍ သေဆုံး
By ပရက်စ်တီဗီ 
အိုဟိုင်းယို၊ ဖေဖော်ဝါရီ ၂၀ ။            ။ အမေရိကန်နိုင်ငံတွင် အစစ်နှင့် မခြားတူသည့် အရုပ်ပစ္စတိုသေနတ်ကိုင်ဆောင်ထားသူ လူမည်းတစ်ဦးအား အိုဟိုင်းယိုပြည်နယ်ရဲသုံးဦးက မှားယွင်းပစ်ခတ်၍ သေဆုံးမှုဖြစ်ပွားသည်။
ဖေဖော်ဝါရီ ၁၇ ရက် နေ့လည်ပိုင်းက ချီဗွိုက်မြို့အတွင်း အသက် ၃၇ နှစ်အရွယ် ပေါလ်ဂက်စ်စတွန်ဆိုသည့် လူမည်းအမျိုးသားကို ခါးကြားမှ သေနတ်အစစ် ဆွဲထုတ်သည့် အထင်ဖြင့် ရဲက ပစ်ခတ်မိခြင်းဖြစ်ကြောင်း ရဲဌာနတာဝန်ရှိသူ အစ်ဆက်က ပြောကြောင်း ပရက်စ်တီဗီသတင်းတွင် ဖေဖော်ဝါရီ ၂၀ ရက်က ဖော်ပြသည်။
ရဲက မြေတွင်လှဲချရန် အမိန့်ပေးနေခြင်းကို ပေါလ်က ငြင်းဆန်ပြီး ထလာခြင်းဖြစ်ကြောင်း အက်ဆစ်က ပြောသည်။ မျက်မြင်များ ရိုက်ကူးထားသည့် ဗီဒီယိုဖိုင်နှစ်ခုကိုလည်း ရဲထုတ်လွှင့်ခဲ့သည်။
အက်ဆစ်က ပေါလ်ကိုင်ဆောင်ထားသည့် သေနတ်က တကယ့်အစစ်နှင့် လုံးလုံး တူနေသည်ဟု ပြောသည်။ သို့သော်လည်း ပြည်နယ်ဥပဒေအရ လက်နက်ကိုင်ဆောင်ခွင့်ရှိထားခြင်းကို ၎င်းက လုံးလုံးမျက်ကွယ်ပြုကာ ပြောနေခြင်းဖြစ်သည်။
ပေါလ်ပစ်ခတ်ခံရချိန်က ၎င်းလက်ထက်တွင် သေနတ်မရှိနေကြောင်း ဌာနေသတင်းရင်းမြစ်များက ဖော်ပြသည်။ သို့သော်လည်း အသက် အန္တရာယ်အတွက် တာဝန်ရှိသူများအနေဖြင့် ပစ်ခတ်လိုက်ရခြင်းဖြစ်ကြောင်း ရဲဌာနက ပြောခဲ့သည်။
ယခုဖြစ်ရပ်ကို လက်ရှိတွင် စတင်စစ်ဆေးလျက်ရှိနေပြီဖြစ်သော်လည်း ပေါလ်အား ပစ်ခတ်ခဲ့သည့် ရဲတာဝန်ရှိသူများဖက်က ရဲဌာနက ရပ်တည်လျက်ရှိနေသည်။
အာကာသယာဉ်မှူး လိုက်ပါခြင်း မရှိသော SpaceX ဒုံးပျံတစ်စီး လွှတ်တင်အပြီး မိနစ်အနည်းငယ်အကြာတွင် ပေါက်ကွဲ
နိုင်ငံတကာ အာကာသစခန်း ဆီသို့ အထောက်အပံ့ပစ္စည်းများ ပို့ဆောင်ပေးမည့် SpaceX ဒုံးပျံ တစ်စီးသည် တနင်္ဂနွေနေ့က လွှတ်တင်အပြီး မိနစ်အနည်းငယ်အကြာတွင် ပေါက်ကွဲသွားခဲ့သည်။ ထို အာကာသဒုံးပျံယာဉ်တွင် အာကာသယာဉ်မှူး လိုက်ပါခြင်း မရှိပေ။
ဖလော်ရီဒါ ရှိ Cape Canaveral မှနေ၍ ထိုဒုံးပျံအား လွှတ်တင်အပြီး မိနစ်အနည်းငယ် အကြာတွင် ထိုဒုံးပျံမှာ ပေါက်ကွဲသွားခဲ့ခြင်း ဖြစ်ကြောင်း နာဆာ က ဆိုသည်။
ထိုဒုံးပျံ၏ အပိုင်းအစများမှာ အတ္တလန္တိတ် သမုဒ္ဒရာထဲသို့ ကျသွားခဲ့သည်ကို တွေ့ရကြောင်း ဆိုကြသည်။
ယခုအဖြစ်အပျက်မှာ နိုင်ငံတကာ အာကာသစခန်းသို့ အထောက်အပံ့ပစ္စည်းများ ပို့ဆောင်ရန် ကြိုးပမ်းမှှု ယခုနှစ်အတွင်း ဒုတိယအကြိမ်မြောက် ကျရှုံးသွားခြင်း ဖြစ်သည်။ ဧပြီလအတွင်းကလည်း အထောက်အပံ့ပစ္စည်းများ သယ်ဆောင်သွားသော ရုရှားအာကာသယာဉ်တစ်စီးသည် ထိန်းချုပ်မှှု ကင်းလွတ်သွားကာ ကမ္ဘာမြေပေါ်သို့ ပြန်ကျလာခဲ့သည်။
မလေးရှားတွင် မုဒိမ်းမှုဖြစ် စွပ်စွဲခံရသော ဘင်္ဂလားဒေ့ရှ်အမျိုးသားအား ဒေါသထွက်နေသော လူအုပ်က ၀ိုင်းရိုက်
By သည်စတား၊ အေရှားနျူးစ်နက်တ်ဝါ့ခ် 
ကွာလာလမ်ပူ၊ ဖေဖော်ဝါရီ ၂၀ ။             ။ မလေးရှားနိုင်ငံ ကွာလာလမ်ပူ၏ အဓိကဆင်ခြေဖုန်းမြို့ဆီပါတက်၏ ဆရီရမ်ပိုင်တွင် ဆိုက်ဘာကဖေးတစ်ခု၏ အိမ်သာတစ်ခုတွင် ဆယ်ကျော်သက် မိန်းကလေးတစ်ဦးကို မုဒိမ်းကျင့်သည်ဟု စွပ်စွဲခံရပြီးနောက် ဘင်္ဂလားဒေ့ရှ်အမျိုးသားတစ်ဦးသည် ဒေါသထွက်နေသော လူအုပ်၏ ဆိုးဆိုးဝါးဝါးရိုက်နှက်ခြင်းကို ခံခဲ့ရသည်။
ဦးခေါင်း၊ မျက်နှာနှင့် ခြေထောက်တို့တွင် ဒဏ်ရာများရရှိကာ သွေးများထွက်နေသော ၎င်းအမျိုးသားအား ရဲတပ်ဖွဲ့သို့ အပ်နှံခဲ့သည်။ မုဒိမ်းမှုအတွက် စစ်ဆေးရန် ၎င်းအားရမန်တစ်ပတ်ချုပ် ထားမည်ဖြစ် သည်။
ဖေဖော်ဝါရီ ၁၈ ည၁၀နာရီခွဲခန့်က ၁၃နှစ်အရွယ်မိန်းကလေးသည် Rampai Business Park ရှိ ဆိုက်ဘာကဖေးသို့ ၎င်း၏ဖခင်နှင့်အတူလိုက်ပါလာခဲ့သည်ဟု ရဲတပ်ဖွဲ့ကဆိုသည်။ ဖခင်ဖြစ်သူမှာ ဗီဒီယိုဂိမ်းတွင် နစ်မျောနေစဉ် မိန်းကလေးမှာ ဘေးတွင် စောင့်နေသည်ဟု သတင်းရင်းမြစ်များက ပြောသည်။
"ထိုစဉ်ယင်းကဖေးမှာပင်ရှိနေခဲ့သော ဘင်္ဂလားဒေ့ရှ်အမျိုးသားသည် အိမ်သာသို့ ၎င်းနှင့်အတူသွားရန် သွေးဆောင်ခဲ့သည်။ ""ကောင်မလေးက အဲဒီမှာ သူ့နောက်လိုက်သွားတယ်။ အိမ်သာထဲ လည်းရောက်ရော ကောင်မလေးကို ဗလက္ကာရလုပ်ပြီး မုဒိမ်းကျင့်လိုက်တယ်""ဟု ကွာလာလမ်ပူစီအိုင်ဒီအကြီးအကဲ ဒါတွတ်ဇိုင်နူဒင်အာမက်က ပြောသည်။"
အသက် ၃၀အရွယ် ၎င်းအမျိုးသားသည် မိန်းကလေးကို မုဒိမ်းကျင့်စဉ် အသံမထွက်ရန် ခြိမ်းခြောက်ခဲ့သည်။ ဖခင်ဖြစ်သူသည် နောက်ဆုံးတွင် သမီးပျောက်နေသည်ကို သတိထားမိပြီး ရှာဖွေခဲ့သည်။ ၎င်းက အိမ်သာတံခါးကို ခေါက်ပြီး သမီးဖြစ်သူ လိင်ပိုင်းဆိုင်ရာစော်ကားခံနေရသည်ကို တွေ့ရှိခဲ့သည်ဟု ပြောသည်။
လစ်ဗျားရှိ အကြမ်းဖက်သမားများကို လေကြောင်းမှ အမေရိကန်တိုက်ခိုက် ၄၉ ဦးသေ
By စီအင်အင် 
ဝါရှင်တန်၊ ဖေဖော်ဝါရီ ၂၀ ။            ။ နိုင်ငံခြားသား တိုက်ခိုက်ရေးသမားများပါဝင်သော အဆင့်မြင့်လေ့ကျင့်ရေးသင်တန်းရှိနေသည့် လစ်ဗျားရှိ အိုင်အက်စ်စခန်းတစ်ခုကို အမေရိကန်စစ်   လေယာဉ်များက တိုက်ခိုက်ခဲ့သည်ဟု အိမ်ဖြူတော်ပြန်ကြာရေးအတွင်းဝန် ဂျော့ရှ်အားနက်စ်က ဖေဖော်ဝါရီ ၁၉တွင် ပြောသည်။
ဖေဖော်ဝါရီ ၁၉ရက်နေ့ နံနက်က လစ်ဗျားနိုင်ငံ အနောက်မြောက်ပိုင်း ကမ်းရိုးတန်းမြို့ ဆက်ဘရာသာရှိ အယ်လ်ကာဆာခရိုင်ကို အမေရိကန်က တိုက်ခိုက်မှုကြောင့် အနည်းဆုံးလူ ၄၉ဦးသေဆုံးခဲ့သည်ဟု ဆက်ဘရာသာမြို့တော်ဝန် ဟူစိန်အယ်လ်သာဝါဒီက ပြောသည်။
အပျက်အစီးပုံများအောက်တွင် နောက်ထပ်လူများရှိနိုင်သဖြင့် သေဆုံးသူဦးရေမှာ မြင့်တက်လာနိုင်သည်ဟု အယ်လ်သာဝါဒီက လစ်ဗျားရုပ်သံသို့ ပြောသည်။ ဗုံးကျသောအိမ်ကို အိုင်အက်စ် အဖွဲ့ဝင်များက ငှားရမ်းထားခြင်းဖြစ်ပြီး ဗုံးထိချိန်တွင် အတွင်း၌ လူ၆၀ကျော်ရှိနေခဲ့သည်ဟု ယုံကြည်ကြောင်း ၎င်းကပြောသည်။ ထို့အပြင် အခြားသူခြောက်ဦးလည်း ဒဏ်ရာရရှိခဲ့သည်ဟု ဆက်ဘရာသာမြူနီစီပယ်ကောင်စီက ပြောကြားခဲ့သည်။
လွန်ခဲ့သည့် သီတင်းပတ်အနည်းငယ်က အဆိုပါအိမ်အနီး စစ်သွေးကြွများလှုပ်ရှားနေပြီး အထူးသင်တန်းတစ်ခုပေးနေဟန်ရှိသည်ကို အမေရိကန်က လေ့လာတွေ့ရှိခဲ့သည်ဟု အမေရိကန် အရာရှိတစ်ဦးက ပြောသည်။
ထိုင်းစီးပွားရေးလုပ်ငန်းရှင် အမျိုးသမီး ထိပ်တန်းမူးယစ်မှောင်ခိုဂိုဏ်းဝင်အဖြစ် အဖမ်းခံရ
By ဘန်ကောက်ပို့စ် 
ဘန်ကောက်၊ ဖေဖော်ဝါရီ ၂၁ ။           ။ အဓိကမူးယစ်ဆေးဝါးကုန်ကူးနေသူဟု စွပ်စွဲခံထားရသည့် ထိုင်းစီးပွားရေးလုပ်ငန်းရှင် အမျိုးသမီးကို ဘတ် ၂၅ သန်း ပိုင်ဆိုင်မှုများနှင့်အတူ နက်ခွန်ပတ်သွမ်တွင် ဖမ်းဆီးထိန်းသိမ်းလိုက်ကြောင်း ရဲဌာနက ဖေဖော်ဝါရီ ၂၀ ရက်က ပြောသည်။
အသက် ၃၉ ရှိ နာဂအိုချိုင်းဆိုသည့် စီးပွားရေးလုပ်ငန်းရှင်အမျိုးသမီးအား မောင်းခရိုင်အတွင်း ဖမ်းဆီးခဲ့ပြီး စူရတ်ဌာနီသို့ ပို့ဆောင်ခဲ့ကာ ကွင်းဆက်ပတ်သက်သူ ကိုးဦးကိုလည်း အလားတူမူးယစ်ဆေးဝါးကုန်ကူးမှုဖြင့်ပင် အစောပိုင်းက ဖမ်းဆီးပြီးဖြစ်သည်။
တန်ဖိုးအားဖြင့် ဘတ်ငွေ ၂၅ သန်းနီးပါးရှိမည့် အိမ်နှစ်လုံး၊ စီးပွားရေးလုပ်ငန်းလုပ်ကိုင်ရာ အဆောက်အအုံ နှစ်ခု၊ ကားခုနစ်စီး၊ ဆိုင်ကယ်တစ်စီးနှင့် ဘဏ်အကောင့် ခြောက်ခုတို့အပါအဝင် ပိုင်ဆိုင်မှု ၁၈ မျိုးနှင့်အတူ နာဂအိုအား ဖမ်းဆီးခဲ့ခြင်းဖြစ်သည်။
စူရတ်ဌာနီရှိ မူးယစ်အဖွဲ့အား ဖမ်းဆီးပြီးနောက်၌ ကွင်းဆက်အနေဖြင့် နာဂအိုအား ဖမ်းဆီးလိုက်နိုင်ခြင်းဖြစ်ကြောင်း နယ်မြေ ၈ ရဲအကြီးအကဲ သီရိဝါသိုက ပြောသည်။ အဆိုပါ မူးယစ်ကုန်ကူးသူ ကိုးဦးကို ဖမ်းဆီးမှုတွင်လည်း ဘတ်ငွေ ၁၀ သန်းနီးပါးရှိ ပိုင်ဆိုင်မှုများကို လက်ရသိမ်းဆည်းခဲ့သည်။
ထိုကိုးဦးကို ဖမ်းပြီးနောက် စစ်ကြောရေးအရ နက်ခွန်ပတ်သွန်တွင် အိမ်ခြံမြေလုပ်ငန်းလုပ်ကိုင်နေသည့် နာဂအိုအား ယင်းမူးယစ်ဂိုဏ်း၏ အဓိကဂိုဏ်းဝင်အဖြစ် ဖမ်းဆီးနိုင်ခဲ့ခြင်းဖြစ်သည်။ နာဂအိုက ပါဆယ်ပိတ်စာအိတ်များဖြင့် စူရတ်ဌာနီသို့ မူးယစ်ဆေးဝါးတင်သွင်းနေကြောင်း စွပ်စွဲမှုအရ စူရတ်ဌာနပြည်နယ်တရားရုံးက ဝရမ်းလျှောက်ထားကာ သွားရောက်ဖမ်းဆီးခဲ့ခြင်းဖြစ်သည်။
စပိန်တွင် ငွေမည်းခဝါချမှုဖြင့် တရုတ်ဘဏ်ကြီးမှ အမှုဆောင်ခြောက်ဦးကို ဖမ်းဆီး
By ဘန်ကောက်ပို့စ် 
မက်ဒရစ်၊ ဖေဖော်ဝါရီ ၂၁။               ။ ယူရိုငွေ သန်းပေါင်းများစွာကို ငွေမည်းမှ ငွေဖြူအဖြစ် ခဝါချမှု သံသယဖြင့် တရုတ်အကြီးစားဘဏ် ICBC မှ အမှုဆောင်ခြောက်ဦးကို စပိန်အာဏာပိုင်များ ဖမ်းဆီးထားကြောင်း တရားရေးသတင်းရင်းမြစ်များက ပြောသည်။
၎င်းတရုတ်ဘဏ်အမှုဆောင်များကို ညတွင်းချင်းဖမ်းဆီးခဲ့ပြီး သုံးဦးကို အာမခံ ယူရိုငွေ တစ်သိန်းဖြင့် ပြန်လွှတ်ထားကာ ကျန်သုံးဦးကို ဆက်လက်ထိန်းသိမ်းထားဆဲဖြစ်ကြောင်း မက်ဒရစ်တရားရုံးက ပြောသည်။
ICBC ၏ မက်ဒရစ်လက်ခွဲဘဏ်မှ အဆိုပါ သံသယရှိ အမှုဆောင်ခြောက်ဦးကို ဖေဖော်ဝါရီ ၁၇ ရက်က ယူရိုငွေ သန်း ၄၀(အမေရိကန်ဒေါ်လာ ၄၄ ဒသမ ၅ သန်း)အား ငွေကြေးခဝါချပေးနေမှု သံသယဖြင့် စစ်ဆေးမေးမြန်းရန် ဖမ်းဆီးခဲ့ခြင်းဖြစ်သည်။ ၎င်းတို့အား ဖေဖော်ဝါရီ ၁၉ မှ နောက်တစ်နေ့ဖေဖော်ဝါရီ ၂၀ ရက် အစောပိုင်းအထိ စစ်ဆေးမေးမြန်းမှုများ ပြုလုပ်ခဲ့သည်။
တရုတ်စက်မှုနှင့်ကုန်သွယ်ရေးဘဏ် ICBC သည် ကုန်သည်လုပ်ငန်းရှင်များအတွက် မှောင်ခိုနှင့် အခွန်လိမ်လည်မှုများမှ ရငွေများကို စပိန်နိုင်ငံပြင်ပ တရုတ်သို့ လွဲပြောင်းရာတွင် ပါဝင်ဝန်ဆောင်မှုပေးနေကြောင်း စပိန်ရဲဌာနက ထုတ်ပြန်သည်။
၎င်းဖမ်းမိသူများအား စီးပွားရေးပြစ်မှုဖြင့် စုံစမ်းစစ်ဆေးသွားမည်ဟု စပိန်ရှေ့နေများက ပြောသော်လည်း အသေးစိတ်ထုတ်ဖော်ခြင်းမပြုပေ။
ပြီးခဲ့သည့်နှစ်အတွင်းက တရုတ်မှ ကုန်စည်မြောက်မြားစွာအား အခွန်အတုပ်ရှောင်ကာ မက်ဒရစ်အခြေစိုက် တရုတ်လုပ်ငန်းစုများက တင်သွင်းနေကြခြင်းကို ပစ်မှတ်ထားသည့် စစ်ဆင်ရေးအတွင်း ယခုဖမ်းဆီးမှုအား တစ်စိတ်တစ်ဒေသအဖြစ် ဆောင်ရွက်ခဲ့ခြင်းဖြစ်သည်။
ယင်းလုပ်ငန်းစုများက တရုတ်သို့ ငွေကြေးများ ပို့ဆောင်ခြင်းတွင် စစ်ဆေးမှုများ လွတ်ကင်းရန်အတွက် ICBC ဘဏ်အကောင့်များဖွင့်ကာ ငွေကြေးခဝါချမှုများ ပြုလုပ်နေခြင်းဖြစ်သည်။
ICBC သည် ဈေးကွက်ရင်းနှီးမှုအားဖြင့် ကမ္ဘာ့အကြီးဆုံး ဘဏ်တစ်ဘဏ်ဖြစ်ပြီး ၂၀၁၁ ခုနှစ် ဇန်နဝါရီလအတွင်းက မတ်ဒရစ်တွင် ဘဏ်ခွဲဖွင့်လှစ်ကာ စပိန်ဈေးကွက်သို့ စတင်ဝင်ရောက်ခဲ့ပြီး တစ်နှစ်အကြာတွင် ဘာစီလိုနာ၌ ဒုတိယဘဏ်ခွဲကို ဖွင့်လှစ်ခဲ့ခြင်းဖြစ်သည်။
ဘောလုံးဝါသနာအိုး  အသက်အငယ်ဆုံး လွှတ်တော်အမတ်
By ထားထားမြင့် 
အသက် ၂၀ အရွယ်ဆိုသည်မှာ ဆယ်ကျော်သက်အရွယ် ကာလစွန်းရုံသာ ရှိသေးသည့် ကာလတစ်ခု ဖြစ်ပါသည်။ သည်အရွယ်မှာ မြန်မာမိန်းခလေး အများစုက ဘာတွေများ လုပ်လေ့လုပ်ထ ရှိပါသလဲ။ မြို့က မိန်းခလေး အများစုကတော့ တက္ကသိုလ်တွေမှာ ပညာသင်ကြားသည့်အရွယ် ဖြစ်ပါသည်။ မပြည့်စုံသူတွေကမူ လုပ်ငန်းခွင် တွေ စတင်ဝင်နေကြသည့် အရွယ်လည်း ဖြစ်၏။ ကျေးလက်တောရွာတွေမှာတော့ အသက် ၂၀ ဆိုပါက ကောက်စိုက်ပျိုးနုတ် လယ်အလုပ်တွေ အတော်လုပ်တတ် ကိုင်တတ်နေသည့် အရွယ် ဖြစ်ပါသည်။  ရှေးယခင်တုန်းက ဆိုရင်တော့ သည်အရွယ်ဆို တချို့ အမျိုးသမီးတွေက အိမ်ထောင်ပြု သားမွေးမှုတွေ ပြုလုပ်နေ ကြသည့်အရွယ် ဖြစ်ပါသည်။ မြန်မာ၏ နောက်ဆုံး မင်းမိဖုရားဟု ပြောရမည့် စုဖုရားလတ်သည် နန်းတက်ပြီး မိဖုရားခေါင်ကြီး ဖြစ်ချိန်မှာ အသက် ၁၉ နှစ်သာ ရှိသည်ဟု ဆိုပါသည်။
အင်္ဂလန်နိုင်ငံ၊ စကော့တလန်က ပက်စလေအရပ်မှာ ကြီးပြင်းလာသူ မဟိုင်ရီဘလက်ခ် (Mhairi Black) ဆိုသူ အသက် ၂၀ အရွယ် မိန်းခလေးကတော့  သူတို့အရပ်က ငယ်ရွယ်သူတို့၏  သဘာဝ ပုံစံအတိုင်း အပြည့်အဝ ကြီးပြင်းလာသူ ဖြစ်သည်။ သူက ဘောလုံးပွဲကြည့်တာကို ဝါသနာကြီးသည်။ Partick Thistle ဆိုသည့် သူတို့ ဒေသနယ်ခံ
ဘောလုံးအသင်း၏ အမာခံ ပရိသတ်တစ်ဦး ဖြစ်၏။ သူတို့၏ ဘောပွဲများကို ရာသီမရွေး ကြည့်ဖို့ လပေးလက်မှတ်တွေပင် ဝယ်ယူထားသူ ဖြစ်သည်။
ဆိုရှယ် မီဒီယာတစ်ခုဖြစ်သည့် တွစ်တာကိုလည်း အသက် ၁၈ နှစ်အရွယ်ကစပြီး မဟိုင်ရီက သုံးပါသည်။ သူ၏ တွစ်တာ စာမျက်နှာမှာလည်း သူ ကြိုက်သည့် ဘောလုံးပွဲများအကြောင်း ခဏခဏ ရေးတတ်ပါသည်။ ယေဘုယျ အားဖြင့် အခြားသက်တူရွယ်တူ မိန်းခလေးများနှင့် မဟိုင်ရီတို့ ဘာမှ ခြားနားမှုမရှိ။
သို့သော် အခြားသက်တူရွယ်တူ မိန်းခလေးများနှင့် သူ၏ ကွာခြားချက်တစ်ခုမှာ သူက အင်္ဂလန် ပါလီမန်အဖွဲ့ဝင်အဖြစ် ရွေးချယ်တင်မြောက်ခံရသည့် လွှတ်တော်အမတ်တစ်ဦး ဖြစ်ပါသည်။
မဟိုင်ရီသည် ၂၀၁၅ ခုနှစ် မေလမှာ ကျင်းပခဲ့သည့် ဗြိတိန်ရွေးကောက်ပွဲမှာ သူ့နယ်မြေ ပက်စလေ (Paisley )ဒေသ၌ အခြားပြိုင်ဘက်များကို မဲအပြတ်အသတ်နှင့် အနိုင်ရခဲ့ပါသည်။ သူသည် ၁၉ ရာစုနှစ် ပြီးကတည်းက ဗြိတိန်သမိုင်းမှာ အသက်အငယ်ဆုံး လွှတ်တော်အမတ် တစ်ဦးလည်း ဖြစ်ပါသည်။
ငယ်ရွယ်နုနယ်ပျိုမြစ်သူ စကော့တလန်သူ ဗြိတိန်ပါလီမန်အမတ် အမျိုးသမီးလေးက သူ့အကြောင်းကို သူ၏ အင်တာနက်စာမျက်နှာမှာ ယခုလို ခပ်ရိုးရိုးလေးပဲ ရေးသားထားပါသည်။
“ကျမက ပါစလေ မွေးပါတယ်။ ကျမ ဘဝတလျှောက်လုံးလည်း အဲဒီမှာပဲ ကြီးပြင်းခဲ့ပါတယ်။ ကျမက Partick Thistle ဘောလုံးအသင်းရဲ့ တစ်ရာသီလုံံးလက်မှတ်ကို ဝယ်ကြည့်တဲ့သူပါ။  ကျမ မူလတန်းကျောင်းက ဘောလုံးအသင်းမှာ ပထမဆုံး စကန်တဲ့ မိန်းခလေးဖြစ်ကတည်းက ကျမက ဘောလုံးကစားတာကို သိပ်ဝါသနာပါတယ်။ ပြီးတော့ ကျမက ဂီတာတူရီယာတွေကို တီးရတာရော နားထောင်ရတာကိုရော အရမ်းကြိုက်တဲ့သူပါ” သို့သော် သည်လိုဝါသနာတွေ ရှိနေသည့် တစ်ချိန်တည်းမှာပင် သူက နိုင်ငံရေးကို စိတ်ဝင်စားတတ် ပါသည်။ ငယ်ငယ်တည်းက လူမှုအသိုင်းအဝိုင်းမှာ တရားမျှတမှုတွေ ရှိလာရေးကို သူက ပါဝင်ဆောင်ရွက် ချင်နေပြီဟု ဆိုပါသည်။ သူ့အသက်ငယ်ငယ်လေးထဲကပင် အီရတ်စစ်ပွဲကို ဆန့်ကျင်ဖို့ စကော့တလန် လွှတ်တော်ကို ဆန့်ကျင်ဆန္ဒပြသည့်အထဲမှာ ပါဝင်ခဲ့သည်ဟု ဆိုပါသည်။ မဟိုင်ရီ ကြီးပြင်းခဲ့ရာ စကော့တလန် ပါစလေဒေသသည် သာမန်အလုပ်လုပ်သူ လူတန်းစားများ နေထိုင်ရာအရပ် ဖြစ်ပါသည်။
“ဒါကတော့ မြန်မာပြည်က လူတချို့နဲ့ ကွာတဲ့အချက်ပါပဲ။ မြန်မာမှာတော့ ပညာတတ်တဲ့ လူတချို့ကတောင် နိုင်ငံရေးကို ကျနော်မသိပါဘူး မပတ်သက်ပါဘူးလို့ ပြောကြတယ်။ အမှန်တော့ ကိုယ်နေတဲ့နိုင်ငံရဲ့နိုင်ငံရေးကို မသိဘူး ဆိုတာက ကိုယ်အသုံးမကျပါဘူးလို့ ပြောလိုက်သလိုပါပဲ။ နိုင်ငံရေးဆိုတာ မြန်မာပြည်က လူတွေ ထင်နေသလို အစိုးရကို ဆန့်ကျင်ဖို့တစ်ခုတည်းမှ မဟုတ်တာ။ ကိုယ့်နိုင်ငံမှာ ဖြစ်ပေါ်နေတဲ့ လူမှုအသိုင်းအဝိုင်း မှာ လိုအပ်တာတွေကို
ဖြည့်ဆည်းတာ တိုးတက်အောင် လုပ်တာကလည်း နိုင်ငံရေးပါပဲ“ ဟု အင်္ဂလန်နိုင်ငံမှာ လူမှုရေးသိပ္ပံဘာသာရပ်ဖြင့် ပညာသင်ကြားနေသူကျောင်းသူ မအိစံက ပြောပါသည်။ မအိစံက ဗြိတိန် ရွေးကောက်ပွဲမှာဝါရင့် နိုင်ငံရေးသမားတွေကို အနိုင်ရခဲ့သည့် မဟိုင်ရီကို အားကျလေးစားသူတဦးဟု ဆိုပါသည်။
ငယ်ငယ်ထဲက လူမူအသိုင်းအဝိုင်းမှာ တရားမျှတမှုများ ရှိလာရေးကို စိတ်ဝင်စားသည့် မဟိုင်ရီသည် အထက်တန်းကျောင်းတက်စဉ်မှာရော၊ တက္ကသိုလ်တက်ချိန်မှာရော သူ့စိတ်ဝင်စားမှုများကို လက်တွေ့ဖြစ်လာအောင် အကောင်အထည်ဖော်ခဲ့သည်။ သူက ဂလက်စဂေါ တက္ကသိုလ်မှာ နိုင်ငံရေးနှင့် ပြည်သူရေးရာ ဘာသာရပ်ကို
ရွေးချယ်သင်ယူခဲ့၏။ ယခုအချိန်ထိလည်း နောက်ဆုံးနှစ်ကို တက်ရောက်နေတုန်း ဖြစ်ပါသည်။
နိုင်ငံရေးဆိုသည်မှာ လူတွေ၏ဘဝမှာ နေရာတိုင်း ပုံစံအမျိုးမျိုးနှင့် ကျယ်ကျယ်ပြန့်ပြန့် ပတ်သက်နေသည် ဟု မဟိုင်ရီက ဆိုပါသည်။ ထို့ကြောင့် သူကငယ်ငယ်လေးထဲက Oxfam ကဲ့သို့နိုင်ငံတကာအဖွဲ့အစည်းများမှာ လုပ်အားပေးအဖြစ် ဝင်ရောက်လုပ်ကိုင်ခဲ့ပါသည်။ ထို့အပြင် ဗြိတိန်ကနေ စကော့တလန် ခွဲထွက်ခွင့် ရှိမရှိ ဆန္ဒ ခံယူပွဲများ၊ အခြား ပွဲလမ်းအခမ်းအနားတွေမှာလည်း သူက တက်တက်ကြွကြွပါဝင်ပြီး စကားတွေ တက်ပြောခဲ့သူ လည်း ဖြစ်ပါသည်။ သူက အခြား လှုပ်ရှားရေးအစီအစဉ်များနှင့်လည်း ဗြိတိန်နိုင်ငံက နေရာအန့ှံကို သွားလာကာ လေ့လာခဲ့သူလည်း ဖြစ်ပါသည်။
“ကျမ ဒီနေရာမှာ လက်မြှောက်ပြီး သက်သေပြုပါမယ်။ ကျမတို့လူမှုအသိုင်းအဝိုင်းမှာ ဖြစ်နေတဲ့ ဆင်းရဲမှု မျှတမှုတွေကို ကျမသိရှိပါတယ်။ ဒါတွေကြောင့်ပဲ ကျမ လွှတ်တော်အမတ်အဖြစ် ဝင်ပြိုင်ခဲ့ရတာပါ။ ကျမတို့ ရလာမယ့် အာဏာလုပ်ပိုင်ခွင့်နဲ့ စကော့တလန်မှာ အလွန်အမင်း လိုအပ်နေတဲ့ လူမှုရေးတရားမျှတမှုတွေကို ရရှိ လာစေရပါမယ်။ အင်္ဂလန်နိုင်ငံက ဝက်မင်စတာလွှတ်တော်မှာ ကျမတို့ရဲ့တောင်းဆိုတဲ့အသံတွေကို ကြားရပါ စေမယ်” ဟု မဟိုင်ရီက
ပြတ်ပြတ်သားသား ရွေးကောက်ပွဲ မဲဆွယ်စကား ပြောကာ မဲဆန္ဒရှင်ပြည်သူတွေကို စည်းရုံးခဲ့ပါသည်။
ငယ်ရွယ်သူ ဖြစ်သော်လည်း သူ၏အောက်သက်ကျေမှု၊ ပွင့်လင်းရိုးသားမှု၊ စေတနာထားမှုတွေကို မဲဆန္ဒရှင်တွေက သဘောကျကြသည်။ သူသည်သာ စကော့တလန် ပါစလေဒေသ၏ ကောင်းကျိုးအတွက် လန်ဒန် ပါလီမန်မှာ တောင်းဆိုပြောကြားမည့်သူဟု ယုံကြည်ခဲ့ကြသည်။ ထို့ကြောင့် တွစ်တာကို အသုံးပြုတတ်သော၊ ဘောလုံးပွဲကို သိပ်ကြိုက်သော၊ ဂီတဝါသနာကြီးသော အသက် ၂၀ အရွယ် မိန်းခလေးတဦးသည် ပါစလေအရပ်၏ ကိုယ်စားပြုလွှတ်တော်အမတ် ဖြစ်လာခဲ့ပါသည်။
"သူနှင့်ပြိုင်ဘက်အမတ်များကို မဟိုင်ရီက၂၃,၅၄၈ မဲဖြင့် အသာစီးရကာ အေးအေးဆေးဆေး နိုင်ခဲ့ခြင်း ဖြစ်ပါသည်။"
ထိုသဘောတရားက ရှေးရိုးစွဲတွေ ပြင်းထန်လာသည့် ဗြိတိန် စကော့တလန်လို ဒေသမျိုးမှာပင် လူတွေက ဝါတွေသမ္ဘာတွေ ဆိုတာထက် တကယ်လက်တွေ့ ဆောင်ရွက်နိုင်သူကို ပိုလိုလားနေပြီ ဆိုသည့် သဘော ဖြစ်ပါသည်။
မေလရွေးကောက်ပွဲမှာ သူ အနိုင်ရသည့်အခါ မဟိုင်ရီက သူ့ ထုံးစံအတိုင်း တွစ်တာ စာမျက်နှာကနေ ကျေးဇူးတင်စကား ပြောခဲ့ပါသည်။
“ကျမကို မဲပေးခဲ့သူအားလုံးနဲ့ကျမတို့ ပါစလေဒေသအတွက် ကျမကို ကူညီခဲ့သူအားလုံးကို ကျေးဇူးတင်ပါတယ်”
သို့သော်လည်း လွှတ်တော်အမတ် ဖြစ်လာသောအခါ ဟိုယခင်ကလို သူကြိုက်သည့် ဘောလုံးအသင်းနှင့်
ဘောလုံးသမားကို စိတ်လွတ်ကိုယ်လွတ် အင်တာနက်စာမျက်နှာတွေပေါ်မှာ ပြောဆိုရေးသားခြင်းကိုတော့ မဟိုင်ရီက
ရှောင်ကြဉ်ရတော့မည် ဖြစ်ပါသည်။ ထို့အတူ သာမန်ဆယ်ကျော်သက်မိန်းခလေးတွေလို အပျော်အပါးနှင့် ဘီယာ
သောက်စားမှုကိုလည်း သူက လျှော့ရတော့မည် ဖြစ်ပါသည်။
တချိန်တုန်းက မဟိုင်ရီက အိပ်ရာက နိုးလာသည့်အခါမှာ ဘီယာတစ်ဘူးနှင့် ပီဇာတစ်ခု ဘေးနားမှာ ရှိတာလောက်တော့ မိုက်တာမရှိဘူးဟုလည်း တွစ်တာစာမျက်နှာမှာ ရေးသားခဲ့ဖူးပါသည်။ နောက်ထပ်တော့ သူ တွစ်တာစာမျက်နှာမှာ သည်လိုမျိုးတွေ ထပ်တွေ့ဖို့ရန် အကြောင်း မမြင်တော့ပါ။ ဘောလုံးပွဲတွေလည်း ရာသီမရွေး ကြည့်နိုင်တော့မည် မထင်တော့။
အဘယ်ကြောင့်ဆိုသော် ကမ္ဘာ့အသက်ငယ်ဆုံး အမျိုးသမီး လွှတ်တော်အမတ်အဖြစ် သူ၏ အမည်ကား
အိန္ဒိယမြောက်ပိုင်းတွင် ဇာတ်နိမ့်များ၏ အကြမ်းဖက်ဆန္ဒပြမှုအတွင်း လူ ၆ဦး သေဆုံး
By အေအက်ဖ်ပီ 
နယူးဒေလီ၊ ဖေဖော်ဝါရီ-၂၁ ။              ။ အိန္ဒိယနိုင်ငံမြောက်ပိုင်း ပြည်နယ်တစ်ခုတွင် ခွင့်တူညီမျှ မခံစားရသည့် ဇာတ်နိမ့်များက ဆန့်ကျင်ဆန္ဒပြကြရာ လုံခြုံရေးတပ်ဖွဲ့များနှင့် ထိပ်တိုက်တွေ့ပြီး အနည်းဆုံး လူ၆ဦး သေဆုံးခဲ့သောကြောင့် ညမထွက်ရအမိန့်လည်း ထုတ်ထားပြီး ရဲများကို ပစ်မိန့်လည်း ပေးထားသည်ဟု အာဏာပိုင်များက  ပြောကြားခဲ့သည်။
ဟာယာနာပြည်နယ်အတွင်းရှိ မြို့အတော်များများတွင် ဒုတိယမြောက်နေ့အဖြစ် စနေနေ့တွင်လည်း အကြမ်းဖက်မှုများ ဆက်လက်ဖြစ်ပွားခဲ့ရာ ဆန့်ကျင်ဆန္ဒပြသူများက မီးရထားဘူတာရုံများကို မီးတင်ရှို့ခဲ့ကြသလို၊ ဈေးဆိုင်များ၊ ယာဉ်များကိုလည်း တိုက်ခိုက်ခဲ့ကြသည်ဟု ရဲအရာရှိ ဝိုင်ပီ ဆင်ဂေါက ပြောကြားခဲ့သည်။
ထို့အပြင် ဆန္ဒပြသူများက နယူးဒေလီနှင့် မြောက်ပိုင်း မြို့ကြီးများကို ချိတ်ဆက်ထားသည့် အဝေးပြေးလမ်းများကို ပိတ်ဆို့ခဲ့ကြသောကြောင့် အကြမ်းဖက်အောင် လှုံ့ဆော်နေသူများကို သတိပေးခြင်းမရှိဘဲ ပစ်ခတ်ရန် အာဏာပိုင်များက ရဲတပ်ဖွဲ့ကို အမိန့်ပေးထားသည်ဟုလည်း ဆင်ဂေါက ပြောကြားသည်။
ဆန္ဒပြသူများမှာ ဂျတ် (Jat)ဟုခေါ်သည့် ဇာတ်နိမ့်လယ်သမားအသိုင်းအဝိုင်းမှဖြစ်ပြီး၊ အစိုးရအလုပ်များ (သို့မဟုတ်) တက္ကသိုလ် အမှုထမ်းနေရာများကို အာမခံမှုအပါအဝင် ဗဟိုအစိုးရနှင့်   ပြည်နယ်အဆင့် နှစ်ခုစလုံးတွင် ခံစားခွင့်များကို တောင်းဆိုနေခြင်းပင် ဖြစ်သည်။ လူစုခေါင်းဆောင်များနှင့် ပြည်နယ်အစိုးရ ကိုယ်စားလှယ်များကြား   သောကြာနေ့   ဆွေးနွေးပွဲများမှာလည်း သဘောတူညီချက် တစ်စုံတစ်ရာ မရရှိခဲ့ပေ။
ဆင်ဂေါ၏ ပြောကြားချက်အရ ညမထွက်ရအမိန့်ထုတ်ထားသည့် အခြေအနေဆိုးရွားသော ရိုတက်၊ ဘီဝါနီနှင့် ဂျာဂျာခရိုင်များသို့ အာဏာပိုင်များက ရဟတ်ယာဉ်များဖြင့် စစ်သားများကို ပို့ဆောင်လျှက်ရှိသည်ဟု ဆိုသည်။ အကြမ်းဖက်မှုများ ကူးစက်ပျံ့နှံ့မသွားစေရန် နောက်ထပ်မြို့ ၅မြို့ကိုလည်း စနေနေ့က ညမထွက်ရအမိန့် ထုတ်ပြန်ထားသည်ဟု ဆိုသည်။
လုံခြုံရေးတပ်ဖွဲ့များနှင့် ထိပ်တိုက်တွေ့စဉ်အတွင်း လူ ၄ဦး သေဆုံးခဲ့ရသည်ဟု ဗဟိုအစိုးရ ကျေးလတ်ဖွံ့ဖြိုးရေးဝန်ကြီး ချောင်ဒရီ ဘီရင်ဒါ ဆင်းက ပြောကြားခဲ့သည်။ အနည်းဆုံး အခြားလူ ၇၈ယောက်မှာလည်း ထိခိုက်ဒဏ်ရာများ ရရှိသွားခဲ့သည်ဟု ရဲတပ်ဖွဲ့က ပြောကြားခဲ့သည်။
The Press Trust of Iindia သတင်းအေဂျင်စီ၏ ဟာယာနာ ပြည်နယ်အစိုးရ ထုတ်ပြန်ချက်ကို ကိုးကားဖော်ပြချက်အရ ယာဉ်များနှင့် ဈေးဆိုင်များကို မီးရှို့ရန် ကြိုးစားသောကြောင့် လုံခြုံရေးတပ်ဖွဲ့များက ပစ်ခတ်သဖြင့် နောက်ထပ် ဆန္ဒပြသူ ၂ဦး သေဆုံးခဲ့ရသည်ဟု ဆိုသည်။
ဆန္ဒပြသူများကလည်း ရဲများကို တုတ်များ၊ ကျောက်တုံးများဖြင့် ပစ်ခတ်တိုက်ခိုက်ခဲ့သည်ဟု ပြည်နယ်အစိုးရ ကြေညာချက်တွင် ဖော်ပြထားသည်။
ဥရောပကို အစ္စလာမ် မုဒိမ်းကျင့်မှုမှာ ရှည်လျားသည့် ဘာသာရေးစစ်ပွဲသမိုင်း၏ တစ်စိတ်တစ်ပိုင်းဟု ပိုလန်မဂ္ဂဇင်း ပြော
By Daily Mail 
လန်ဒန်၊ ဖေဖော်ဝါရီ-၂၁ ။             ။ နာမည်ကြီး လကျ်ာပိုလန် အပတ်စဉ်သတင်းစာတစ်စောင်ဖြစ်သည့် wSieci (သို့မဟုတ်) ကွန်ရက် (The Network)က ယခုတစ်ပတ်တွင် ဒေါသကို ဆွပေးသည့် မဂ္ဂဇင်းအဖုံးကို ပုံနှိပ်ထုတ်ဝေလာခဲ့သည်။
ဥရောပသမဂအလံကို လျော့တိလျော့ရဲ ဝတ်စားထားသည့် ရွှေရောင်ဆံပင်နှင့် မိန်းမတစ်ယောက်ကို ယောကျ်ားသုံးယောက်က ပွတ်သပ်ကိုင်တွယ်နေပုံဖြစ်သည်။ စော်ကားပြုကျင့်သူများ၏ မည်းနက်သော လက်များကိုသာ မြင်ရသော်လည်း “ဥရောပကို အစ္စလာမ် မုဒိမ်းကျင့်ခြင်း”ဟူသော စာသားများ မပါဘဲနှင့်ပင် ပေးချင်သော မက်ဆေ့ချ်ကို ရှင်းရှင်းလင်းလင်း သိနိုင်ပါသည်။
ဒေးလီးမေးသတင်းစာ၏ ဖော်ပြချက်အရ မီဒီယာနဲ့ ဘရပ်ဆဲ အာဏာပိုင်တွေက ဥရောပလူထုကို ဘာတွေဖုံးကွယ်ထားသလဲဆိုတာကို ဖွင့်ပြဖို့ ရည်ရွယ်တာပါဟု ပိုလန်မဂ္ဂဇင်းက ပြောကြားသည်ဟု ဆိုသည်။
အယ်ဒီတာ့အာဘော်တွင်လည်း ငရဲ ဥရောပဟု ခေါင်းစဉ်တပ်ကာ၊ နှစ်သစ်ကူးအကြို ဂျာမနီ ကိုလုန်းမြို့နှင့် အခြား ဥရောပမြောက်ပိုင်းမြို့များတွင်  စိတ်မချမ်းမြေ့ဖွယ်ရာများ ဖြစ်ပွားစေခဲ့သည့် ခန္တီစနှင့် နိုင်ငံရေးမှန်ကန်မှု ယဉ်ကျေးမှုကို ဝေဖန်တိုက်ခိုက်ထားသည်။
အာရပ် (သို့မဟုတ်) မြောက်အာဖရိကနွယ်ဖွားများ ဖြစ်ပုံရသည့် ယောကျ်ားအုပ်စုများက ထိတ်လန့်တုန်လှုပ်ဖွယ်ရာ ရာဇဝတ်မှုမြောက်သည့် သောင်းကျန်းမှုများကို ပြုလုပ်လျှက်ရှိရာ မုဒိမ်းမှု၊ လိင်ပိုင်းစော်ကားမှုနှင့် အခြားမဖွယ်မရာအမှုများနှင့် ပတ်သည့် ရာနှင့်ချီသည့် တိုင်တန်းချက်များ ရဲဌာနသို့ ရောက်ရှိလာခဲ့သည်။
စစ်ဒဏ်ခံ ဆီးရီးယားမှ အလုံးအရင်းနှင့် လှိမ့်ဝင်လာနေသည့် ရွှေ့ပြောင်းအခြေချများနှင့် ဒုက္ခသည်များကို ကြိုဆိုနေသည့် ဥရောပသမဂ္ဂ၏ ပေါ်လစီများကို လူထုများက တိုး၍ မကျေမနပ်ဖြစ်လာနေချိန်တွင် အဆိုပါဖြစ်ရပ်များက မြွေပူရာကင်းမှောင့် ဖြစ်နေခဲ့သည်။
လကျ်ာစွန်း အမေရိကန် သတင်းဝဘ်ဆိုက်ဖြစ်သည့် ဘရိတ်ဘာ့ (Breitbart)က wSieci’s ၏ မျက်နှာဖုံးဆောင်းပါးကို ကောက်နှုတ်၍ ယဉ်ကျေးမှုများ တွန်းတိုက်မိခြင်း အကြောင်းအရာကို အသေးစိတ် ရေးသားထားသည်။
အရှေ့တိုင်း အစ္စလာမ်နှင့် အနောက်တိုင်း ခရစ်ယာဉ်တွင် ယဉ်ကျေးမှု၊ ဗိသုကာ၊ ဂီတ၊ အစားအသောက်နှင့် ဝတ်စားဆင်ယင်မှု စသည့် အခြေခံကျသည့် ကွဲလွဲချက်များကို ထောက်ပြရင်း ထိုကမ္ဘာနှစ်ခုမှာ လွန်ခဲ့သည့် ရာစုနှစ် ၁၄ခုလုံးလုံး စစ်မက်ဖြစ်ပွားနေခဲ့ပြီး၊ ယခုဆိုလျှင် ကမ္ဘာကြီးမှာ ဥရောပအဟောင်း နိုင်ငံများတွင် ယဉ်ကျေးမှုနှစ်ခု၏ ကြီးမားသော တွန်းတိုက်မှုကို မျက်ဝါးထင်ထင် မြင်နေကြရပြီဖြစ်ကြောင်း အယ်ဒီတာ့အာဘော်တွင် ရှင်းပြထားသည်။
အဆိုပါ တွန်းတိုက်မှုကို ဥရောပသို့ ရောက်လာသည့် မွတ်စလင်များက ဆောင်ကျဉ်းလာခဲ့ကြခြင်းဖြစ်ပြီး၊ အနောက်ဥရောပ၏ ဓမ္မဒိဌာန်အသိများနှင့် ဖီလာဆန့်ကျင်နေသောကြောင့် ဌာနေ ဥရောပသားများနှင့် ၎င်းတို့၏ ဧည့်သည်အသစ်များကြားတွင် ပဋိပက္ခမှာ ရှောင်လွှဲ၍ မရနိုင်ကြောင်း ရေးသားထားသည်။
တောင်ဝါဇီရီစတန်တွင် အသစ်ဆောက်လုပ်လိုက်သည့် အစိုးရကျောင်းကို စစ်သွေးကြွများက ဖောက်ခွဲ
By ရိုက်တာ 
အစ္စလာမ်မာဘတ်၊ ဖေဖော်ဝါရီ-၂၁ ။             ။ ပါကစ္စတန်တောင်ပိုင်းမှ အသစ်စက်စက် ဆောက်လုပ်လိုက်သည့် အစိုးရ ကျောင်းတစ်ကျောင်းကို စစ်သွေးကြွများက ဖောက်ခွဲပစ်လိုက်သည်ဟု Tehreek-e-Taliban Pakistan(TTP)၏ အဖွဲ့ခွဲတစ်ခုမှ ပြောခွင့်ရပုဂိုလ်က ဖေဖော်ဝါရီလ ၂၀ရက်နေ့က ပြောကြားခဲ့သည်။
မငြိမ်သက်သည့် လူမျိုးစုနယ်မြေတွင် ဖြစ်ပွားခဲ့သည့် အဆိုပါ ဖောက်ခွဲမှုတွင် မည်သူ တစ်စုံတစ်ယောက်မျှ ထိခိုက်ဒဏ်ရာ ရရှိခြင်းမရှိသော်လည်း ဆောက်လုပ်ရေး လုပ်ငန်းခွင်တွင် လုပ်ကိုင်နေကြသည့် အလုပ်သမား ၁၈ယောက်ကိုမူ အဓမ္မခေါ်ဆောင်သွားခဲ့သည်ဟု တိုက်ခိုက်မှုမှာ ၎င်းတို့၏ လက်ချက်ဖြစ်သည်ဟု ကြေညာထားသည့် ဆန်ဂျာအုပ်စုဟု ခေါ်သော TTPအဖွဲ့ခွဲမှ ပြောခွင့်ရပုဂိုလ် အာဇမ် တာရစ်က ပြောကြားခဲ့သည်။
အလုပ်သမားများကို နောက်မကြာမီတွင် ပြန်လွှတ်ပေးခဲ့သည်ဟု ဆိုသည်။ အစိုးရယန္တရားဖြစ်တဲ့အတွက် ကျောင်းကို ဖောက်ခွဲပစ်ရတာပါဟု တာရစ်က ပြောကြားခဲ့ပြီး အုပ်စုအနေဖြင့် အစိုးရပစ်မှတ်များကို ဆက်လက်တိုက်ခိုက်သွားမည်ဟုလည်း သတိပေးခဲ့သည်။
တောင်ဝါဇီရီစတန်မှ အာဏာပိုင်များ၏ ပြောကြားချက်အရ ကျောင်း၏ မိန်းခလေးအဆောင်မှာ ပေါက်ကွဲမှုအတွင်း လုံးဝပျက်စီးသွားသကဲ့သို့၊ ဆောက်လုပ်ရေးလုပ်ငန်းခွင်တွင် အသုံးပြုနေသည့် စက်ကြီးတစ်ချို့လည်း ပျက်စီးသွားခဲ့သည်ဟု ဆိုသည်။
အာဆတ်က သူ့ကို ဆီးရီးယားကို ကယ်တယ်သူအဖြစ် မှတ်မိသတိရနေစေချင်သည်ဟု ပြော
By အေအက်ဖ်ပီ 
မက်ဒရစ်၊ ဖေဖော်ဝါရီ-၂၁ ။           ။ ယနေ့မှစ၍ နောင်ဆယ်နှစ်တွင် သူ့ကို ဆီးရီးယားကို ကယ်တင်ခဲ့သူအဖြစ် မှတ်မိသတိရနေစေချင်သည်ဟု ဆီးရီးယားသမ္မတ ဘာရှား အယ်လ် အာဆတ်က တနင်္ဂနွေနေ့တွင် ပုံနှိပ်ထုတ်ဝေသည့် စပိန်သတင်းစာ El Pais နှင့် အင်တာဗျူးတွင် ပြောကြားခဲ့သည်။
ယခုဆိုလျှင် ၆နှစ်တာကာလအတွင်းသို့ ဝင်ရောက်လာခဲ့ပြီဖြစ်သည့် သွေးချောင်းစီးသည့် ဆီးရီးယားပြည်တွင်းစစ်ကို အဆုံးသတ်ရေး ကြိုးစားအားထုတ်မှုများတွင် သူ့ကံကြမ္မာမှာ ခလုတ်ကန်သင်း   ဖြစ်နေသည့်  အာဆတ်အဖို့ စစ်ပွဲပြီးဆုံးသွားလျှင် သမ္မတအဖြစ် ဆက်ရှိနေဦးမလား ဆိုသည်မှာမူ မေးခွန်းထုတ်စရာအဖြစ် ရှိနေဆဲပင်ဖြစ်သည်။
အာဆတ်က ၎င်းအနေဖြင့် ကာလကြာ မျှော်လင့်နေခဲ့ကြသည့် အပစ်အခတ်ရပ်စဲရေးကို အကောင်အထည်ဖော်ရန် အသင့်ရှိနေသော်လည်း သူပုန်များနှင့် တူရကီကဲ့သို့သော နိုင်ငံတကာ   ထောက်ခံသူများကထိုအချက်ကို အခွင့်အကောင်းအဖြစ် အသုံးမချမှသာ ဖြစ်လိမ့်မည်ဟုလည်း ပြောကြားခဲ့သည်။
“ဆယ်နှစ်အတွင်းမှာပေါ့။ သမ္မတတစ်ယောက်အနေနဲ့ ဆီးရီးယားကို ကယ်တင်နိုင်ခဲ့ရင်ဆိုတာက နောက်ဆယ်နှစ်မှာလည်း ကျနော် သမ္မတအဖြစ် ဆက်ရှိနေဦးမယ်လို့ ဆိုလိုတာ မဟုတ်ပါဘူး။   နောက်ဆယ်နှစ်နဲ့ ပတ်သက်တဲ့ ကျနော့အမြင်ကို ပြောခြင်းမျှသာ ဖြစ်ပါတယ်”ဟု အာဆတ်က အင်တာဗျူးတွင် ပြောကြားခဲ့သည်။
“ဆီးရီးယားဟာ လုံခြုံပြီး ခိုင်မာလာမယ်ဆိုရင် ကျနော်ဟာ ကိုယ့်တိုင်းပြည်ကိုယ် ကယ်တင်ခဲ့တဲ့လူပါပဲ။ ဒါဟာ လက်ရှိ ကျနော့်အလုပ်ပါ။ ကျနော့တာဝန်ပါ”ဟု အာဆတ်က ပြောကြားခဲ့သည်။
ငြိမ်းချမ်းရေး စေ့စပ်ဆွေးနွေးမှုများ ပြန်လည်စတင်နိုင်ရန်အတွက် ဆီးရီးယားတွင် အပစ်အခတ်ရပ်စဲရေးကို ကမ္ဘာ့အင်အားကြီးနိုင်ငံများက တွန်းအားပေးနေသော်လည်း မြေပြင်တွင် တိုက်ပွဲများ ပြင်းထန်နေသောကြောင့် အကောင်အထည်ဖော်ရန် နှောင့်နှေးနေခဲ့ရသည်။
အပစ်ရပ်ရေးသဘောတူညီချက်ကို မကြေညာမီ ဖေဖော်ဝါရီ ၁၂ရက်က အေအေက်ဖ်ပီနှင့် အင်တာဗျူးရာတွင်မူ အာဆတ်က ဆီးရီးယား တစ်နိုင်ငံလုံးကို ပြန်လည်ရယူမည်ဟု ရဲရင့်စွာ ကတိပြုခဲ့သည်။
အမေရိကန်သမ္မတရွေးပွဲမှ ဂျက်ဘွတ်ရှ် နှုတ်ထွက်
By အေအက်ဖ်ပီ 
ကိုလံဘီယာ၊ ဖေဖော်ဝါရီ-၂၁ ။           ။ အမေရိကန်သမ္မတ နှစ်ယောက်၏ သားနှင့် ညီဖြစ်သည့် ဖလော်ရီဒါပြည်နယ် အုပ်ချုပ်ရေးမှူးဟောင်း  ဂျက်ဘွတ်ရှ်က အလှူရှင်အထောက်အပံ့နှင့် နာမည်ဂုဏ်သတင်း ရှိပြီးဖြစ်သော်ငြား ဘယ်တုန်းကမှ မအောင်မြင်ခဲ့သည့် မဲဆွယ်မှုကို အဆုံးသတ်ကာ သမ္မတရွေးပွဲမှ နှုတ်ထွက်လိုက်ပြီဖြစ်သည်။
“ဒီညမှာပဲ ကျနော့ရဲ့ မဲဆွယ်မှုကို ရပ်ဆိုင်းလိုက်ပါပြီ”ဟု တောင်ကယ်ရိုလိုင်းနား ရီပတ်ဘလီကင် သမ္မတလောင်းရွေးပွဲတွင် ပေါ်လာပြီးနောက် မျက်ရည်ကို ထိန်းနေရပုံပေါ်သည့် ဂျက်ဘွတ်ရှ်က ပြောကြားခဲ့သည်။
အသက် ၆၂နှစ်အရွယ် ဘွတ်ရှ်မှာ လက်ရှိ ဒေါ်နယ်ထရန့်နှင့် တက္ကဆက် အထက်လွှတ်တော်အမတ် တက် ခရုဇ်လို အပြင်လူများကို လူကြိုက်များနေချိန်တွင် နောက်ထပ် ဘွတ်ရှ်မျိုးဆက် သမ္မတတစ်ယောက်အတွက် စိတ်အားထက်သန်လာအောင် မဆွဲဆောင်နိုင်သည့် အရောင်မှိန်မှန် သမ္မတလောင်းတစ်ယောက်သာ ဖြစ်သည်ဟူသော အပြောအဆိုများကို ပယ်ရှားနိုင်စွမ်းမရှိခဲ့ပေ။
ဖေဖော်ဝရီ ၁ရက်က အိုင်အိုဝါ သမ္မတလောင်း ရွေးပွဲတွင် ဂျက်ဘွတ်ရှ်မှာ စိတ်ပျက်ဖွယ်ရာ ဆဌမနေရာသာ ချိတ်ခဲ့သည်။ နောက် ရက်သတ္တတစ်ပကြာ နယူးဟမ့်ပရှိုင်းယားတွင်လည်း စတုတ္ထနေရာနှင့်သာ ကျေနပ်ခဲ့ရသည်။
တောင်ကယ်ရိုလိုင်းနားတွင် သူ့အနေအထားကို တိုးတက်အောင် အစွမ်းကုန်ကြိုးစားခဲ့သော်လည်း မဲဆန္ဒရှင်များကို ဆွဲဆောင်နိုင်စွမ်းမရှိခဲ့ပေ။
“ဒီမဲဆွယ်ပွဲမှာ ကျနော့အခြေံပေါ်မှာပဲ ကျနော်ရပ်နေပြီး နိုင်ငံရေးလေကြောင်းအတိုင်း လေယူရာယိမ်းဖို့ ကျနော် ငြင်းဆန်ခဲ့ပါတယ်”ဟု ဘွတ်ရှ်က ပြောကြားခဲ့သည်။
ပျံသန်းခါနီး ဗုံးလန့်မှုဖြစ်၍ ဘန်ကောက်လေယာဉ် ခရီးစဉ် ဖျက်သိမ်း
By ဘန်ကောက်ပို့စ် 
ဘန်ကောက်၊ ဖေဖော်ဝါရီ ၂၁ ။           ။ ထိုင်းနိုင်ငံ သုဝဏ္ဏဘူမိလေဆိပ်မှ ဖူးခက်သို့ ပျံသန်းမည့် ဘန်ကောက်လေကြောင်းလိုင်း လေယာဉ်တွင် ထိုင်းခရီးသည်လေးဦး သံသယစကားပြောဆိုမှုမှ ဗုံးလန့်မှုဖြစ်၍ ပျံသန်းမည့်ခရီးစဉ်ကို ပယ်ဖျက်လိုက်ရသည်။
ယင်းသံသယစကားပြောဆိုမှုက လေဆိပ်လုံခြုံရေးထိန်းချုပ်မှုစင်တာအထိ သတင်းရောက်ရှိလာပြီးနောက် အရေးပေါ်တုံ့ပြန်မှုကို ဆောင်ရွက်ခဲ့ရသည်။ Flight PG 924 လေယာဉ်က သုဝဏ္ဏဘူမိေလေဆိပ်မှ အပန်းဖြေကျွန်းဖူးခက်သို့ နေ့လည် ၁၂ နာရီခွဲတွင် ပျံသန်းမည့်အချိန်၌ ယခုကဲ့သို့ ဖြစ်ပွားခြင်းဖြစ်သည်။
သုဝဏ္ဏဘူမိလေဆိပ် အထွေထွေမန်နေဂျာ ဒန်ဂရာတာနာက ခရီးသည်များ ၎င်းတို့၏ အိတ်များကို နေရာတကျထားလျက်ရှိကြစဉ် သင်္ကာမကင်းဖွယ် ဗုံးခြောက်လှန့်မှုဖြစ်၍ လေယာဉ်မှူးက SCC သို့ နေ့လည် ၁၂ နာရီ ၅၄ မိနစ်တွင် သတင်းပို့အကြောင်းကြားလာခြင်းဖြစ်ကြောင်း ပြောသည်။
လေယာဉ်မှူးက ပျံတက်ရန်အစီအစဉ်ကို ပယ်ဖျက်လိုက်ပြီး ယာဉ်ပေါ်လိုက်ပါသည့် ခရီးသည် ၁၅၆ ဦးနှင့် အမှုထမ်းရှစ်ဦးတို့နှင့်အတူ သီးသန့် ပါကင်အတွင်း လေယာဉ်ကို မောင်းနှင်ကာ အရေးပေါ်ရွှေ့ပြောင်းမှုများ လုပ်ဆောင်ခဲ့သည်။
ခရီးသည်များနှင့် အိတ်များကို လေယာဉ်မှ အလျင်အမြန်ဖယ်ရှားခဲ့ပြီး သံသယဖြစ်ဖွယ်ပစ္စည်းများကို ချက်ချင်းရှာဖွေမှုများ လုပ်ဆောင်ခဲ့သည်။
ပေါက်ကွဲရေးပစ္စည်းရှာဖွေရေးယူနစ်၊ မီးသတ်တပ်ဖွဲ့၊ ကယ်ဆယ်ရေးသမားများနှင့် ဆေးတပ်ဖွဲ့များကို ယင်းလေယာဉ်သို့ အမြန်ပို့ဆောင်ကာ လုပ်ငန်းများဆောင်ရွက်ခဲ့သည်။
ဆီးရီးယားဗုံးခွဲမှုများ သေဆုံးသူ ၁၄၀ ကျော်ထက်မနည်းရှိ
By ဘီဘီစီ 
ဒမတ်စကပ်၊ ဖေဖော်ဝါရီ ၂၂ ။            ။ ဆီးရီးယားနိုင်ငံက ဟွမ်းနှင့် ဒမတ်စကပ်မြို့များ၌ ဗုံးဖောက်ခွဲမှုများကြောင့် သေဆုံးသူဦးရေသည် အနည်းဆုံး ၁၄၀ ကျော်ရှိကြောင်း စောင့်ကြည့်ရေးနှင့် နိုင်ငံပိုင် မီဒီယာတို့က ဖော်ပြသည်။
ဒမတ်စကပ်တောင်ပိုင်းဆင်ခြေဖုံးရပ်တွင် ဗုံးဖောက်ခွဲတိုက်ခိုက်မှုလေးကြိမ်ဖြစ်ပွားမှုအတွင်း သေဆုံးသူ အနည်ဆုံး ၈၃ ဦးရှိကြောင်း နိုင်ငံပိုင်မီဒီယာက ပြောသည်။
အစောပိုင်းက ဟွမ်းမြို့အတွင်း ကားဗုံးနှစ်ကြိမ်ပေါက်ကွဲမှု၌ အရပ်သားများ အများစုဖြစ်သည့် သေဆုံးသူပေါင်း ၅၇ ဦးရှိကြောင်း စောင့်ကြည့်ရေးအဖွဲ့တစ်ဖွဲ့က ပြောသည်။
ယင်းမြို့နှစ်မြို့စလုံးက တိုက်ခိုက်မှုများက ၎င်းတို့ကျုးလွန်ခြင်းဖြစ်ကြောင်း အိုင်အက်စ်အဖွဲ့က ကြေညာထားသည်။
ယင်းအချိန်တွင် အမေရိကန်နိုင်ငံခြားရေးဝန်ကြီး ဂျွန်ကယ်ရီက ဆီးရီးယားနိုင်ငံအတွင်း တစ်စိတ်တစ်ပိုင်းအပစ်ရပ်မှုတွင် ရုရှနှင့် ယာယီသဘောတူညီမှုတစ်ရပ် ရရှိထားကြောင်း ပြောသည်။
ဖေဖော်ဝါရီ ၂၁ ရက်ဖြစ်ပွားသည့် ယင်းမြို့နှစ်မြို့စလုံးက တိုက်ခိုက်မှုများသည် ဆွန်နီများဖြစ်သည့် အိုင်အက်စ်တို့က ဝေဖန်ပုတ်ခတ်လျက်ရှိသည့် အစ္စလာမ်လူနည်းစုများကို ပစ်မှတ်ထား တိုက်ခိုက်ခဲ့ခြင်းဖြစ်သည်။
ဒမတ်စကပ်တွင် ဖြစ်ပွားသည့် ပေါက်ကွဲမှုများမှာ ရှီယားမွတ်စလင်တို့၏ အထွဋ်အမြတ်ထားရာ တမန်တော်မိုဟာမတ်၏ မြေးဖြစ်သူ သချိုင်းဂူဘုရားတည်ရှိရာ အနီးတွင် ပေါက်ကွဲမှုလေးကြိမ်အထိ ဖြစ်ပွား ခဲ့ခြင်းဖြစ်သည်။
မြောက်ကိုရီးယား စစ်တပ်အကြီးအကဲသစ်အဖြစ် ရီမြောင်ဆူးအား နိုင်ငံပိုင်သတင်းတွင် ဖော်ပြ
By ဘီဘီစီ 
ပြုံယမ်း၊ ဖေဖော်ဝါရီ ၂၂ ။             ။ မြောက်ကိုရီးယားနိုင်ငံ၏ စစ်တပ်ခေါင်းဆောင် ရီယောင်ဂျီအား ကွပ်မျက်လိုက်သည်ဆိုသော အတည်မပြုနိုင်သည့် သတင်းများထွက်ပြီးနောက် ရက်ပိုင်းအတွင်း မြောက်ကိုရီးယားနိုင်ငံ စစ်တပ်အကြီးအကဲအဖြစ် ရီမြောင်ဆူးအား နိုင်ငံပိုင်သတင်းအေဂျင်စီက ထုတ်လွှင့်သွားခဲ့သည်။
မြောက်ကိုရီးယားခေါင်းဆောင် ကင်ဂျုံးအွန်၏ လှုပ်ရှားဆောင်ရွက်မှုများကို တင်ဆက်ရာ နိုင်ငံပိုင်သတင်းအေဂျင်စီ KCNA က စစ်တပ်အကြီးအကဲအဖြစ် ရီမြောင်ဆူးအား ထုတ်လွှင့်ခဲ့ခြင်းဖြစ်သည်။
ကင်ဂျုံးအွန်၏ လက်အောက်တွင် အဆင့်မြင့်တာဝန်ရှိသူအတော်များများ သုတ်သင်ဖယ်ရှားခြင်းခံရသော်လည်း ရီယောင်ဂျီအား ဖယ်ရှားမှုနှင့် ပတ်သက်ပြီး အတည်ပြုသေးခြင်းမရှိပေ။
သို့သော်လည်း မြောက်ကိုရီးယားက အကြီးတန်းတာဝန်ရှိသူတစ်ချို့နှင့် ပတ်သက်သည့် သတင်းများ လူမြင်ကွင်းမှ အချိန်ကြာ ပျောက်ကွယ်နေရာမှ ပြန်လည်ထွက်ပေါ်လာခဲ့သည်။
ဖေဖော်ဝါရီ ၁၀ ရက်က တောင်ကိုရီးယားသတင်းဌာနတစ်ခုက ဗိုလ်ချုပ်ကြီး ရီယောင်ဂျီအား ယခုလအစောပိုင်းက အကျင့်ပျက်ခြစားမှုနှင့် လျှို့ဝှက်ကြံစည်မှုတို့ဖြင့် ကွပ်မျက်ခြင်းခံရကြောင်း သတင်းထုတ်လွှင့်ခဲ့သည်။
ဖေဖော်ဝါရီ ၂၁ ရက်က KCNA ၏ သတင်းထုတ်လွှင့်မှုတွင် ဗိုလ်ချုပ်ကြီး ရီမြောင်ဆူးအား မြောက်ကိုရီးယားပြည်သူ့စစ်တပ် KPA ၏ အကြီးအကဲအဖြစ် နှစ်ကြိမ်တိုင် ထုတ်လွှင့်ပြောဆိုခဲ့ခြင်းဖြစ်သည်။
ရီယောင်ဂျီကွပ်မျက်ခံရသည့် သတင်းများသည် မြောက်ကိုရီးယားနိုင်ငံက ပိတ်ပင်မှုများကို ချိုးဖောက်သည်ဟု ဝေဖန်ခံရသော တာဝေးပစ်ဒုံးကျည်ပစ်လွှတ်ပြီးနောက်ပိုင်း ထွက်ပေါ်လာခြင်းပင်ဖြစ်သည်။
ဘင်္ဂလားဒေ့ရှ်တွင် ဟိန္ဒိူဘုန်းကြီးအား အိုင်အက်စ်တို့ ခေါင်းဖြတ်သတ်
By ဘီဘီစီ 
ဒါကာ၊ ဖေဖော်ဝါရီ ၂၂ ။              ။ ဘင်္ဂလားဒေ့ရှ်နိုင်ငံမြောက်ပိုင်းတွင် အိုင်အက်စ်အုပ်စုဟုဆိုသည့် အဖွဲ့က ဟိန္ဒူဘုန်းကြီးတစ်ပါးကို ခေါင်းဖြတ်သတ်ကာ အခြားဝတ်ပြုသူနှစ်ဦးကိုလည်း တိုက်ခိုက်၍ ထိခိုက်ဒဏ်ရာများ ရခဲ့ကြသည်။
ထုတ်ပြန်ချက်တစ်ရပ်တွင် အိုင်အက်စ်က ကာလိဖိရ်ဘာသာရေးစစ်သားများက တိုက်ခိုက်မှုများကို အပေါ့စားလက်နက်များဖြင့်ပင် ဆောင်ရွက်လျက်ရှိကြောင်း ဖော်ပြခဲ့သည်။
အိုင်အက်စ်နှင့် ချိတ်ဆက်မှုရှိသည့် အမတ်သတင်းအေဂျင်စီကလည်း ယခုတိုက်ခိုက်မှုကို အတည်ပြုထုတ်လွှင့်သည်။
ဘုရားကျောင်းတွင် နေထိုင်သူ အသက် ၄၅ နှစ်ရှိ ဟိန္ဒိူဘုန်းကြီး ဂျိုဂျီဝါအား ပစ္စတိုနှင့် ဓားမြှောင်ကိုင် တိုက်ခိုက်ရေးသမားနှစ်ဦးက ဖေဖော်ဝါရီ ၂၁ ရက်၌ လာရောက်ခေါင်းဖြတ်သတ်ဖြတ် သွားခြင်းဖြစ် သည်။
ဘင်္ဂလားဒေ့ရှ်အစိုးရက နိုင်ငံတွင်း အိုင်အက်စ်လှုပ်ရှားမှုများ မရှိကြောင်း ကြေညာထားသော်လည်း ဂျီဟတ်ဝါဒီများက ဘိုဂရာမြို့တွင် လူတစ်ဦးသေဆုံးသည့် ရှီယိုက်ဗလီတိုက်ခိုက်မှုကို ၎င်းတို့က လုပ်ဆောင်ခဲ့ခြင်းဖြစ်ကြောင်း ပြောထားသည်။
ဒါကာရှိ ရှီးယိုက်ဂူဘုရားကျောင်းကိုလည်း အောက်တိုဘာလအတွင်းက ဗုံးခွဲတိုက်ခိုက်ခြင်းကိုလည်း လုပ်ဆောင်ခဲ့ကြောင်း ၎င်းစစ်သွေးကြွဂျီဟတ်များက ဆိုသည်။ ယင်းတိုက်ခိုက်မှု၌ လူတစ်ဦးသေဆုံးပြီး ၈၀ ကျော်ထက်မနည်း ဒဏ်ရာရခဲ့သည်။ သို့သော် ဂျီဟတ်တို့၏ ကြေညာချက်နှင့် ပတ်သက်ပြီး အစိုးရက လက်မခံငြင်းပယ်ထားသည်။
လွန်ခဲ့သည့်ငါးနှစ်အတွင်း တရုတ်၏ လက်နက်တင်ပို့မှု နှစ်ဆနီးပါးမြင့်တက်ခဲ့
By ရိုက်တာ 
ပေကျင်း၊ ဖေဖော်ဝါရီ ၂၂ ။          ။ လွန်ခဲ့သည့် ငါးနှစ်တာကာလအတွင်း ပြည်ပသို့ တရုတ်၏လက်နက်တင်ပို့မှုမှာ နှစ်ဆနီးပါးမြင့်တက်ခဲ့သည်ဟု စစ်ဘက်ပညာရှင်အဖွဲ့က ဖေဖော်ဝါရီ ၂၂ တွင် ပြောကြားသည်။
ကမ္ဘာ့ တတိယမြောက် အကြီးမားဆုံးလက်နက်တင်ပို့ရောင်းချသူ တရုတ်သည် အဆင့်မြင့်လက်နက်များထုတ်လုပ်ရေးလုပ်ငန်းတွင် ရင်းနှီးငွေများစွာ ပုံအောထားသည်။
၂၀၁၁မှ ၂၀၁၅အတွင်း ပြည်ပမှ လက်နက်တင်သွင်းမှုမှာ ယခင်ငါးနှစ်တာကာလနှင့် နှိုင်းယှဉ်လျင် ၂၅ ရာခိုင်နှုန်းကျဆင်းခဲ့သည်။
ယင်းသို့ကျဆင်းမှုမှာ အဓိကနယ်ပယ်များတွင် အားနည်းချက်များ ရှိနေသည့်တိုင် ပြည်တွင်းဖြစ်လက်နက်များအပေါ် ယုံကြည်မှုတိုးလာသည့် လက္ခဏာဖြစ်သည်ဟု စတော့ဟုမ်းနိုင်ငံတကာငြိမ်းချမ်းရေး သုတေသနအင်စတီကျု (SIPRI)က ကမ္ဘာလုံးဆိုင်ရာ လက်နက်များလွှဲပြောင်းမှုဆိုင်ရာ အစီရင်ခံစာတွင် ဖော်ပြခဲ့သည်။
အပေါ့စားလက်နက်အများစုမပါဝင်သော တရုတ်၏ အကြီးစားလက်နက်တင်ပို့မှာ ၂၀၁၁မှ ၂၀၁၅ကာလတွင် ယခင်ငါးနှစ်တာကာလထက် ၈၈ရာခိုင်နှုန်းတိုးလာခဲ့သည်ဟု SIPRI ကဖော်ပြသည်။
တရုတ်၏ လက်နက်တင်ပို့မှုမှာ ၂၀၁၁မှ ၂၀၁၅အတွင်း ကမ္ဘာလုံးဆိုင်ရာလက်နက်တင်ပို့မှု၏ ၅ဒသမ၉ရာခိုင်နှုန်းရှိပြီး အမေရိကန်နှင့် ရုရှားတို့ပြီးလျင် တတိယမြောက်အကြီးမားဆုံးတင်ပို့သူဖြစ်သည်။
"""လွန်ခဲ့တဲ့ ၁၀လောက်ကအထိတော့ တရုတ်က နည်းပညာနိမ့်တဲ့ လက်နက်တွေကိုသာ တင်ပို့နိုင်ခဲ့ပါတယ်။ ခုတော့ ပြောင်းလဲသွားပါပြီ""ဟု SIPRI လက်နက်နှင့် စစ်ဘက်အသုံးစရိတ်အစီအစဉ်မှ အကြီးတန်းသုတေသီ ဆီမွန်ဝေဇေမန်က ပြောသည်။"
"""သူတို့(တရုတ်)ထုတ်လုပ်တဲ့လက်နက်တွေက လွန်ခဲ့တဲ့ ဆယ်နှစ်ကထက် အများကြီးအဆင့်မြင့်ပါတယ်။ ကြီးမားတဲ့ဈေးကွက်အချို့ကလည်း စိတ်ဝင်စားကြပါတယ်""ဟု ၎င်းကပြောသည်။"
တရုတ်သည် တောင်တရုတ်ပင်လယ်နှင့် အိန္ဒိယသမုဒ္ဒရာတွင် ကြီးမားလာသည့် ၎င်း၏ရည်မှန်းချက်များကို ဖြည့်ဆည်းရေးအတွက် ပြည်တွင်းဖြစ်လက်နက်လုပ်ငန်းဖွံ့ဖြိုးရေးအတွက် ဘီလျံပေါင်းများစွာ ရင်းနှီးမြုပ်နှံ့ထားသည်။
၂၀၁၅က တရုတ်၏ စုစုပေါင်းစစ်အသုံးစရိတ်ဘတ်ဂျက်မှာ ယွမ် ၈၈၉ဒသမ၉ ဘီလျံ(ပေါင် ၉၈ဒသမ၁၉ဘီလျံ) ရှိပြီး ယခင်တစ်နှစ်ကထက် ၁၀ရာခိုင်နှုန်းပိုသည်။
အိန္ဒိယစစ်တပ်က ဒေလီရေအရင်းမြစ်ကို ပြန်လည်သိမ်းပိုက်၊ အမျိုးဇာတ်ခွဲခြားမှု ဆန့်ကျင်မှုများ ဆက်လက်ဖြစ်ပွားလျှက်ရှိ
By ရိုက်တာ 
နယူးဒေလီ၊ ဖေဖော်ဝါရီ - ၂၂ ။             ။ ဒေလီမြို့တော် သောက်သုံးရေ၏ ၅ ပုံ ၃ ပုံ ကို ထောက်ပံ့ပေးနေသည့် တူးမြောင်းကို အိန္ဒိယစစ်တပ်က ထိန်းချုပ်နိုင်လိုက်ပြီဖြစ်သည်ဟု ပြည်နယ်ဝန်ကြီးချုပ် က ဖေဖော်ဝါရီ ၂၂ ရက်နေ့တွင် ပြောကြားခဲ့သောကြောင့် လူဦးရေ သန်း ၂၀ကျော် မှီတင်းနေထိုင်သည့် မြို့တော်ကြီးတွင် ရေအကျပ်အတည်းကို ရှောင်လွှဲနိုင်မည့် မျှော်လင့်ချက်များ မြင့်မားလာခဲ့သည်ဟု ဆိုသည်။
ဝန်ကြီးချုပ် အာဝင် ကီရီဝါက လူမှုကွန်ရက် တွစ်တာတွင် ပြောကြားချက်အရ စစ်တပ်က ဒေလီမြို့၏ မြောက်ဘက်ရှိ မူနက်တူးမြောင်း ဂိတ်တံခါးများကို ဆန့်ကျင်ဆန္ဒပြသူများထံမှ ပြန်လည်ရယူ ထိန်းချုပ်နိုင်ခဲ့ပြီဖြစ်ပြီး မြို့တော်သို့ ရေရောက်ရှိလာရန် ကြာချိန်ကို ခန့်မှန်းနေသည်ဟု ဆိုသည်။
အိမ်နီးချင်း ဟာယာနာပြည်နယ်တွင် ဇာတ်နိမ့် ဂျတ်အမျိုးနွယ်များ၏ ဆန့်ကျင်ဆန္ဒပြမှုများကြောင့် ကားလမ်း၊ ရထားလမ်းများ ပြတ်တောက်သွားသည့်အပြင် ဝန်ကြီးချုပ် နရင်ဒရာမိုဒီ၏ အမျိုးသားရေး ဝါဒီပါတီ ခေါင်းဆောင်သည့် ပြည်နယ်နှင့် ဗဟိုအစိုးရအာဏာပိုင်များကို အန်တု အကြမ်းဖက်ကြရာမှ အနည်းဆုံး ၁၀ယောက် အသတ်ခံခဲ့ရသည်။
ဂျတ်များ၏ အစိုးရအလုပ်နှင့် ပညာရေးဌာန ရာထူးများအတွက် တောင်းဆိုမှုကို အစိုးရက အလျှော့ပေးခဲ့သော်လည်း ဆန္ဒပြမှုခေါင်းဆောင်များကမူ လှုံ့ဆော်မှုများကို ဆက်လက်လုပ်ဆောင် သွားမည်ဟု ပြောကြားခဲ့သည်။
‘ဆန့်ကျင်ဆန္ဒပြမှုတွေကို ကျနော်တို့ ဆက်လုပ်သွားမှာပါ။ အစိုးရက သူတို့ရဲ့ ဖိနှိပ်တဲ့ နည်းဗျူဟာတွေကို ကျနော်တို့ မခုခံနိုင်ဖြစ်သွားမယ်လို့ ထင်နေတယ်။ သူတို့ဟာ ကျနော်တို့ကို လျစ်လျူရှုထား တာက အမှားကြီးကို ကျူးလွန်တာပါပဲ’ဟု ဂျတ်အခွင့်အရေး လှုပ်ရှားမှုအဖွဲ့၏ ညီလာခံကို စည်းရုံးကျင်းပသူ ရာမတ် ဒါလယ်က ရိုက်တာသို့ ပြောကြားခဲ့သည်။
‘ဂျတ်တွေဟာ တိုက်ပွဲကို အနိုင်တိုက်ဖို့ သန္နိဌာန်ချထားကြပါတယ်။ သူတို့က ကျနော်တို့ ဒေါသကို ထိန်းချုပ်ဖို့ စစ်တပ်ကို လွှတ်လိုက်ပေမယ့်လည်း သူတို့ ရှုံးပြီးသားပါ’ဟုလည်း ၎င်းက ပြောကြားခဲ့သည်။
တောင်တရုတ်ပင်လယ်တွင် ကန် ၏ ဦးဆောင်မှုနောက်ကလိုက်ကြရန် ကန် ရေတပ်အရာရှိ တိုက်တွန်း
By ရိုက်တာ 
ဆစ်ဒနီ၊ ဖေဖော်ဝါရီ ၂၂ ။            ။ တောင်တရုတ်ပင်လယ်တွင် အငြင်းပွားကျွန်းများ၏ ရေမိုင် ၁၂ မိုင်အတွင်း လွတ်လပ်စွာမောင်းနှင်ရေး ရေတပ်စစ်ဆင်ရေးတွင် သြစတြေးလျနှင့် အခြားနိုင်ငံများ အနေဖြင့် အမေရိကန်၏ ဦးဆောင်မှုနောက်သို့လိုက်ကြရန် အကြီးတန်းအမေရိကန်ရေတပ်အရာရှိတစ်ဦးက ဖေဖော်ဝါရီ ၂၂ တွင်ပြောသည်။
အမေရိကန်ရေတပ်၏ အမှတ်-၇ တပ်မ တပ်မှူး ဒုတိယရေတပ်ဗိုလ်ချုပ်ကြီး ဂျိုးဆက်အော်ကွိုင်သည် ကာကွယ်ရေးခေါင်းဆောင်များနှင့် အဆင့်မြင့်ဆွေးနွေးပွဲအတွက် သြစတြေးလျတွင် ရောက်ရှိနေပြီး အငြင်းပွားဒေသတွင် ပေကျင်း၏ စစ်ရေးချဲ့ထွင်မှုနှင့် ပတ်သက်၍ စိုးရိမ်မှုများကြီးထွားလာခြင်းအား ဆွေးနွေးလျက်ရှိသည်ဟု အေဘီစီသတင်းဋ္ဌာနက အစီရင်ခံသည်။
တောင်တရုတ်ပင်လယ်တစ်ခုလုံးနီးပါးကို ပိုင်ဆိုင်သည်ဟု တရုတ်က ပြောကြားထားသည်။ နှစ်စဉ် တောင်တရုတ်ပင်လယ်ကို ဖြတ်သန်းသည့် ကုန်သွယ်မှုတန်ဘိုးမှာ အမေရိကန်ဒေါ်လာ ၅ထရီလီယံရှိသည်။
ထို့အပြင် ယင်းပင်လယ်အောက်တွင် ကြီးမားသည့် ရေနံနှင့် သဘာဝဓါတ်ငွေ့ရှိသည်ဟု ယုံကြည်ရသည်။ ဗီယက်နမ်၊ မလေးရှား၊ ဘရူနိုင်း၊ ဖိလစ်ပိုင်နှင့် ထိုင်ဝမ်တို့လည်း အငြင်းပွားမှုတွင် ပါဝင်လျက်ရှိသည်။
တရုတ်ကပိုင်ဆိုင်သည်ဟု ပြောထားသော ကျွန်းများအနီး အမေရိကန်က လေကြောင်းနှင့် ရေကြောင်းတို့မှ ကင်းလှည့်သဖြင့် တရုတ်က စိတ်ဆိုးနေသည်။ ယင်းသို့ကင်းလှည့်မှုများတွင် နိုဝင်ဘာလက ဘီ-၅၂ မဟာဗျူဟာမြောက်ဗုံးကြဲလေယာဉ်နှစ်စင်းနှင့် လွန်ခဲ့သည့်လက ဖျက်သင်္ဘောတစ်စင်းတို့ပါဝင်ပြီး ပါရာဆဲကျွန်းစုရှိ ထရီတန်ကျွန်း၏ ရေမိုင် ၁၂ မိုင်အတွင်း ဝင်ရောက်ခဲ့သည်။
သြစတြေးလျနှင့် အခြားနိုင်ငံများအနေဖြင့် အငြင်းပွားနယ်မြေများ၏ ရေမိုင် ၁၂ မိုင် အတွင်း အလားတူစစ်ဆင်ရေးများလုပ်ဆောင်ရန် စစ်သင်္ဘောများ စေလွှတ်ပါက တန်ဘိုးရှိမည်ဟု အော်ကွိုင်က သတင်းထောက်များကို ပြောသည်။
လက်နက်စျေးကွက်ကို ကန် က လွှမ်းမိုးထားဆဲ၊ အာရှနှင့် အရှေ့အလယ်ပိုင်းက လက်နက်ကို တိုးမြှင့်တင်သွင်းလာ
By အေအက်ဖ်ပီ 
စတော့ဟုမ်း၊ ဖေဖော်ဝါရီ - ၂၂ ။            ။ လက်နက်အရောင်းအဝယ်ကို အမေရိကန်ပြည်ထောင်စုက တိုး၍ လွှမ်းမိုးလာမှုနှင့်အတူ ကမ္ဘာနှင့်အဝန်း အဓိကလက်နက်များ သယ်ပို့မှုမှာလည်း မကြာသေးမီနှစ်များအတွင်း မြှင့်တက်လာခဲ့ရာ အာဖရိက၊ အာရှနှင့် အရှေ့အလယ်ပိုင်းသို့ လက်နက်စီးဆင်းမှုမှာလည်း တိုးမြင့်လာခဲ့သည်ဟု ဖေဖော်ဝါရီ ၂၂ရက်တွင် ထုတ်ပြန်ခဲ့သည့် သုတေသနတစ်ရပ်အရ သိရှိရသည်။
စတော့ဟုမ်း နိုင်ငံတကာ ငြိမ်းချမ်းရေး သုတေသန အင်စတီကျု (SIPRI)၏ အစီရင်ခံစာအရ ရောင်းချမှုနှင့် လှူဒါန်းမှုအပါအဝင် နိုင်ငံတကာတွင် အဓိကလက်နက်များ သယ်ပို့သည့် ပမာဏမှာ ၂၀၁၁မှ ၂၀၁၅အတွင်းတွင် ယခင်၅နှစ်တာကာလထက် ၁၄ရာခိုင်နှုန်း ပိုမိုမြင့်မားလာခဲ့ပြီး အမေရိကန်နှင့် ရုရှက အများဆုံးတင်ပို့နေသည်ဟု ဆိုသည်။
လက်နက်အများဆုံး တင်သွင်းသည့် နိုင်ငံများမှာ အိန္ဒိယ၊ ဆော်ဒီအာရေဗျ၊ တရုတ်နှင့် ယူအေအီးတို့ဖြစ်သည်ဟု ဆိုသည်။
အစီရင်ခံစာပြုစုသူများက ဆော်ဒီခေါင်းဆောင်သည့် ညွှန့်ပေါင်းအဖွဲ့က အစိုးရကို ကျောထောက်နောက်ခံပြု၍ အီရန်က ထောက်ခံနေသည့် ရှီးအိုက် ဟူသီသူပုန်များကို တိုက်ခိုက်နေရာ ယီမင်စစ်ပွဲကို သာဓကပြသည်။
‘အာရပ်နိုင်ငံများ ညွှန့်ပေါင်းတပ်ဖွဲ့က အမေရိကန်နဲ့ ဥရောပအရင်းမြစ် အဆင့်မြင့်လက်နက်တွေကို ယီမင်မှာ အသုံးချနေကြတယ်’ဟု သုတေသီ ပီတာ ဝိဇ်မန်းက ပြောကြားခဲ့သည်။
အမေရိကန်ပြည်ထောင်စုမှာ ကမ္ဘာနှင့်အဝန်းမှာ အမျိုးအစားစုံလင်လှသည့် လက်ခံသူများထံသို့ အဓိကလက်နက်များကို ရောင်းချ (သို့မဟုတ်) လှူဒါန်းနေသည်ဟု အစီရင်ခံစာတွင် ဖော်ပြထားသည်။
‘ဒေသန္တရ စစ်ပွဲတွေနဲ့ တင်းမာမှုတွေက ဆက်လက်မြင့်တက်နေတယ်။ အမေရိကန်ကတော့ အကျိုးအမြတ် အတော်များများရနေတဲ့ ကမ္ဘာနှင့်အဝန်း ထိပ်တန်း လက်နက်ရောင်းချသူအဖြစ် ရပ်တည်နေဆဲပါပဲ’ဟု SIPRI၏ လက်နက်နှင့် စစ်ရေးအသုံးစရိတ်ပရိုဂရမ်၏ ဒါရိုက်တာ အော်ဒီ ဖလောရင့်က ပြောကြားခဲ့သည်။
‘အမေရိကန်ပြည်ထောင်စုက လွန်ခဲ့တဲ့ ၅နှစ်အတွင်းမှာ အနည်းဆုံး နိုင်ငံပေါင်း ၉၆နိုင်ငံကို အဓိကကျတဲ့ လက်နက်တွေ ရောင်းချ (ဒါမှမဟုတ်) လှူဒါန်းခဲ့ပြီး၊ အမေရိကန် လက်နက်လုပ်ငန်းဟာ F-35 တိုက်လေယာဉ် ၆၀၀ကျော်အပါအဝင် မြောက်များလှတဲ့ လက်နက်အမှာစာတွေကို ရရှိထားခဲ့တယ်’ဟုလည်း ဖလောရင့်က ပြောကြားခဲ့သည်။
အမေရိကန် လက်နက်များ၏ အကြီးမားဆုံးအစိတ်အပိုင်းဖြစ်သည့် ၄၁ရာခိုင်နှုန်းမှာ ဆော်ဒီအာရေဗျနှင့် အရှေ့အလယ်ပိုင်း ကျန်ဒေသများသို့ ရောက်ရှိသွားခဲ့သည်ဟု ဆိုသည်။
‘ရေနံဈေးနှုန်းတွေ ကျဆင်းနေပေမယ့်လည်း လွန်ခဲ့တဲ့ ငါးနှစ်အတွင်းမှာ ချုပ်ဆိုခဲ့တဲ့ စာချုပ်တွေကြောင့် လက်နက်အမြောက်အများ အရှေ့အလယ်ပိုင်းကို ဆက်ပြီး စီးဝင်နေဦးမှာပါ’’ဟု ဝိဇ်မန်းက ပြောကြားသည်။
ယူကရိန်းအရေးအပေါ် မော်စကိုကို အနောက်အုပ်စုက ဒဏ်ခတ်ပိတ်ဆို့မှုနှင့် တိုက်ဆိုင်စွာပင် ၂၀၁၄နှင့် ၂၀၁၅ခုနှစ်များတွင် အဆင့်ကျသွားခဲ့သော်လည်း ရုရှ၏ ဈေးကွက်ဝေစုမှာ ၂၅ရာခိုင်နှုန်းအထိ ၃မှတ် မြင့်တက်လာမှုနှင့်အတူ SIPRI၏ လက်နက်တင်ပို့သူများစာရင်းတွင် ရုရှမှာ ဒုတိယနေရာတွင် ရပ်တည်နေသည်။
အိန္ဒိယမှာ ရုရှလက်နက်များ၏ ကြီးမားသောအစိတ်အပိုင်းကို ဝယ်ယူနေသူဖြစ်ပြီး၊ ယူကရိန်းမှ မော်စကိုလိုလားသည့် သူပုန်များမှာလည်း ရုရှလက်နက် သုံးစွဲသူများထဲတွင် ပါဝင်နေသည်။
